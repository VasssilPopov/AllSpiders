{"url": "http://www.focus-news.net/news/2018/03/05/2496224/api-vremenno-dvizhenieto-po-pat-i-1-vratsa-botevgrad-v-uchastaka-mezdra-rebarkovo-se-izvarshva-dvuposochno-v-edna-lenta-poradi-srutena-skalna-masa-na-patnoto-platno.html", "text": "Временно движението по път I-1 Враца – Ботевград в участъка Мездра – Ребърково се извършва двупосочно в една лента, поради срутена скална маса на пътното платно, се казва в съобщение от Агенция \"Пътна инфраструктура\". Движението се регулира от пътна полиция.", "date": "2018.03.05", "title": "АПИ: Временно движението по път I-1 Враца – Ботевград в участъка Мездра – Ребърково се извършва двупосочно в една лента, поради срутена скална маса на пътното платно"}
{"url": "http://www.focus-news.net/news/2018/03/05/2496196/pazardzhik-za-treta-godina-mladezhki-dom-organizira-martenski-teatralen-maraton.html", "text": "За трета година Младежки дом – Пазарджик организира Мартенски театрален маратон, съобщи за Радио „Фокус“ – Пазарджик Инна Церовска, директор на Младежкия дом. „Младежки дом предлага среща с независими и камерни театрални проекти на млади артисти от страната. Всяка сряда от месец март ще гледаме по един професионален спектакъл. Март е месецът, с който подготвяме зрителите за Международния младежки театрален фестивал „Океан от любов“. Неговото 13-то издание ще се състои между 30 март и 3 април тази година. Зрителите, които се включат Мартенския театрален маратон, стават учредители на наградата на публиката в Младежкия театрален фестивал. Участието в Мартенския театрален маратон е реална и ценна подкрепа за младите хора по пътя им към голямата сцена“, коментира Церовска. Тя уточни, че първият спектакъл е на 7 март  от 19.00 часа в Голямата зала на Младежкия дом и се нарича „Щура любов“, по пиесата на Мъри Шийзгал „ЛюбоФ“.\r\nВаня НИКОЛОВА", "date": "2018.03.05", "title": "Пазарджик: За трета година Младежки дом организира Мартенски театрален маратон"}
{"url": "http://www.focus-news.net/news/2018/03/05/2496199/sport-mario-baloteli-e-gotov-da-se-varne-v-italiya.html", "text": "Нападателят на Ница Марио Балотели заяви, че желае да се върне в италианското първенство. 27-годишният футболист заяви, че приоритетни варианти за него на Ювентус и Наполи.   \r\nДоговорът на Балотели в „Ница“ е до лятото на 2018 г. Този сезон той участва в 30 мача във всички турнири, отбелязвайки 22 гола.  Виктор Турмаков", "date": "2018.03.05", "title": "Спорт: Марио Балотели е готов да се върне в Италия"}
{"url": "http://www.focus-news.net/news/2018/03/05/2496198/smolyan-vremenno-dvizhenieto-po-pat-smolyan-srednogortsi-pri-razklona-za-selo-tikale-se-osashtestvyava-v-edna-lenta-poradi-srutena-skalna-masa-na-patnoto-platno.html", "text": "Временно движението по път ІІ-86 Смолян – Средногорци при разклона за село Тикале се осъществява в една лента поради срутена скална маса на пътното платно. Това съобщиха от пресцентъра на Агенция \"Пътна инфраструктура\". Участъкът е сигнализиран с пътни знаци.", "date": "2018.03.05", "title": "Смолян: Временно движението по път Смолян – Средногорци при разклона за село Тикале се осъществява в една лента поради срутена скална маса на пътното платно"}
{"url": "http://www.focus-news.net/news/2018/03/05/2496201/vratsa-vremenno-e-ogranicheno-dvizhenieto-po-pat-i-1-vratsa-botevgrad-v-uchastaka-mezdra-rebarkovo-poradi-srutena-skalna-masa-na-patnoto-platno.html", "text": "Временно е ограничено движението по път I-1 Враца – Ботевград в участъка Мездра – Ребърково поради срутена скална маса на пътното платно. Това съобщиха от пресцентъра на Агенция \"Пътна инфраструктура\". Шофьорите изчакват на място.", "date": "2018.03.05", "title": "Враца: Временно е ограничено движението по път I-1 Враца – Ботевград в участъка Мездра – Ребърково поради срутена скална маса на пътното платно"}
{"url": "http://www.focus-news.net/news/2018/03/05/2496200/rumyana-glavcheva-ekspert-seizmolog-sled-zemetresenieto-v-papua-nova-gvineya-sa-zaginali-nay-malko-67-dushi.html", "text": "Националният център за бедствия преценява, че в резултат от серията земетресения са отнети  67 човешки живота и ранените са около 500, предава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) \r\n Удава Реми, шеф на Червения кръст в Папуа Нова Гвинея съобщава: “Много трудно е да се получи точна информация поради увреждане на пътища и отдалеченост на засегнатия район. Смята се, обаче, че засегнати са 143 хиляди души, а 17 хиляди са напуснали. ” Земетресението с магнитуд 7.5, станало в гористи планински райони на Папуа Нова Гвинея в понеделник, 26 февруари, е последвано от множество вторични трусове. Тридесет и два от тях са с магнитуд над 5, т.е. каквото не е фатално засегнато от основното земетресение, е станало негодно за живеене след подобна изобилна серия сеизмични събития. Губернаторът на провинция Южни планини, най-силно пострадал район, казва, че хората от провинцията са в крещяща нужда от храна, вода и подслон (“Папуа Нова Гвинея днес”). Повредените инсталации за продукция на втечнен природен газ в Папуа-Нова Гвинея ще влезнат в действие отново не по-рано от 8 седмици, според твърдение на американски енергиен гигант. Дариан Кларк от Висшата Австралийска комисия в Папуа Нова Гвинея описва мащаба на повредите така: “Това е най-голямото земетресение тук в последните 100 години – то се разпростря на 150 км през разлома.”", "date": "2018.03.05", "title": "Румяна Главчева, експерт-сеизмолог: След земетресението в Папуа-Нова Гвинея са загинали най-малко 67 души"}
{"url": "http://www.focus-news.net/news/2018/03/05/2496204/predstoyashti-mezhdunarodni-sabitiya-za-5-martagentsiya-fokus.html", "text": "Главният координатор на Европейския парламент по Брекзит Ги Верховстад ще се срещне с британския министър-председател Тереза Мей.\r\n*** Министрите на отбраната на страните членки на ЕС ще обсъдят сътрудничеството помежду си.\r\n*** Председателят на Европейския съвет Доналд Туск ще проведе среща с министър-председателят на Люксембург Ксавие Бетел.\r\n*** Президентът на САЩ Доналд Тръмп ще проведе среща в Белия дом с министър-председателя на Швеция Стефан Льовфен. \r\n***", "date": "2018.03.05", "title": "Предстоящи международни събития за 5  март(Агенция „Фокус“)"}
{"url": "http://www.focus-news.net/news/2018/03/05/2496207/veliko-tarnovo-vtoro-izdanie-na-natsionalen-folkloren-sabor-bolyarska-sreshta-shte-se-provede-na-15-17-yuni-v-selo-arbanasi.html", "text": "Второ издание на Национален фолклорен събор „Болярска среща“ ще се проведена на 15-17 юни във великотърновското село Арбанаси, съобщават организаторите от Сдружение „Лудогорие 2012”. Голямата изненада на това събитие ще е автентична македонска сватба, която ще бъде пресъздадена от Ансамбъл „Чинари“, Вокално трио „Булгарина“, музиканти от група „Етнотикс“, зурнаджийска група и мъжки перкусионен квартет от тъпани. Ансамбъл „Чинари“ с ръководител Асен Павлов ще представят и грандиозния спектакъл „Картини от Македония“. Toвa e шестата aвтeнтичнa cвaтбa, кoятo Сдружение „Лудогорие 2012” пpaви. Пpeз 2014 година нa cъбopa бeшe пocтaвeн бaлкaнcки peкopд зa нaй-дългaтa cвaтбeнa coфpa. Окoлo мecaлитe бяхa ceднaли 1520 дyши, oблeчeни в тpaдициoнни нocии. Зa пpecъздaвaнeтo нa тaзи иcтинcкa cвaтбa бяха пopъчaни 1000 глинeни кyпи, 1500 дъpвeни лъжици, 300 пoгaчи, 13 aгнeтa нa чeвepмe, 200 кг cиpeнa, 7 кaзaнa c бoб и 500 литpa винo.\r\nНa тpaдициoннaтa тpaкийcкa cвaтбa минaлaтa гoдинa гocтитe бяха гoщaвaни c кypбaн, пpигoтвeн oт 25 aгнeтa, 2,5 тoнa винo, 650 кг cиpeнa и кaшкaвaли. Toгaвa cъбитиeтo кaндидaтcтвa зa Гинec нe c eдин, a c цeли тpи peкopдa – зa нaй-гoлямo кoличecтвo cвaтбeнa яхния (двa тoнa), зa нaй-мнoгoлюднa cтapиннa cвaтбa (нa cвaтбaтa ca пpиcъcтвaли нaд 3000 дyши) и зa нaй-дългa cвaтбeнa coфpa (952 м oбщa дължинa). Организаторите имат aмбициятa сега дa пoдoбpят тeзи peкopди.\r\nЗа изданието тази година те подготвят и Живо фолклорно наследство – „Бабина Ракла“, чиято цел е да се съхрани българският автентичен фолклор, като изискването към съставите е да се представят автентични обреди и обичаи от българския мит, в автентични костюми и с автентични музикални инструменти.\r\nВъв фолклорната програма ще вземат участие състави и фолклорни групи от страната и чужбина. За доброто настроение на всички присъстващи ще се погрижат – Райна, Бинка Добрева, Здравко Мандаджиев, Ваня Вълкова, Ансамбъл „Чинари“, Ансамбъл „Сидер Войвода“, Кукерска група от село Джинот и др.\r\nВ рамките на Национален фолклорен събор „Болярска среща” ще се проведе фотоконкурс на тема „Най-гиздавата мома на мегдана”, в който могат да участват всички моми, облечени в народни носии. С фотоконкурса „Най-гиздавата мома на мегдана” организаторите си поставят за цел съхраняване и популяризиране на традициите и културните ценности. Фотоконкурсът е с награден фонд.\r\nС това събитие организаторите си поставят за цел съхраняване и популяризиране на традициите и културните ценности на различни етнически и етнографски групи, осигуряване на възможности за трансмисия към следващите поколения и популяризиране на Великотърновския край като място на дълголетна история и богати културни традиции.", "date": "2018.03.05", "title": "Велико Търново: Второ издание на Национален фолклорен събор „Болярска среща“ ще се проведе на 15-17 юни в село Арбанаси"}
{"url": "http://www.focus-news.net/news/2018/03/05/2496202/oon-ne-pozvolyavat-na-zhitelite-na-afrin-da-pozvolyavat-zonata-na-boynite-deystviya.html", "text": "Прессекретарят на ООН Стефан Дюжарик съобщи, че кюрдските въоръжени части, които контролират сирийския град Африн не позволяват на цивилните жители да напуснат зоната на бойните действия, предава ТАСС.\r\nСпоред него някои от местните жители все пак са успели да избягат. „Малко повече от 5000 са успели да напуснат Африн, но, доколкото разбираме, местните власти както и преди пречат на хората да напуснат този район“, допълни той.\r\nДюжарик уточни, че ООН „няма пряка връзка с местните власти“. „Особено е важно хората да могат свободно да се придвижват и да напускат района, ако пожелаят“, отбеляза той. Виктор Турмаков", "date": "2018.03.05", "title": "ООН: Не позволяват на жителите на Африн да позволяват зоната на бойните действия"}
{"url": "http://www.focus-news.net/news/2018/03/05/2496209/interfaks-v-severozapadna-albaniya-zaradi-izpuskane-na-voda-ot-vets-e-predizvikano-navodnenie.html", "text": "В Северозападна Албания е предизвикано наводнение, след като властите са решили да проведат изпускане на излишната вода от три водно-електрически централи, предава Интерфакс.\r\nМинистерството на отбраната на Албания съобщи за наводняването на повече от 1000 хектара земя в северозападната част на страната. В района са изпратени аварийни служби. \r\nДостъпът към много населени места в страната остава блокиран, а много пътища и мостове са повредени и разрушени. \r\nРоля в наводненията имат също така и топящият се сняг и обилните дъждове от последните дни.  Виктор Турмаков", "date": "2018.03.05", "title": "Интерфакс: В Северозападна Албания заради изпускане на вода от ВЕЦ е предизвикано наводнение"}
{"url": "http://www.focus-news.net/news/2018/03/05/2495962/predstoyashti-sabitiya-v-stranata-za-5-mart-agentsiya-fokus.html", "text": "***\r\nОт 07.30 часа при разклона за кв. „Абдовица“ ще се състои протест срещу голата сеч, извършвана по поречието на река Искър, обхващаща 93 дка площ, находящи се от кв. „Димитър Миленков“ до Аерогара-София, включващи „Големият парк“ на кв. „Абдовица“ и с. Бусманци. \r\n***\r\nОт 10.00 до 17.00 часа единственият по рода си „Салон на музеите” в НДК ще бъде с вход свободен. Посетителите ще могат да се запознаят със специалната селекция от музейните сбирки на столични и регионални музеи и галерии от всички краища на България. Достъпът в сградата е през вход А4.\r\n***\r\nОт 14.00 часа във Военния дом-паметник (ул. „Солунска“21) ще се проведе учредителният конгрес на Българско надпартийно движение „Кубрат“ (БНСК).\r\n***\r\nВ 16.00 часа в Националния исторически музей ще бъде открита изложбата „Златарството по българските земи XVI-XX в.“.\r\n***\r\nОт 19.00 часа в Сити Марк Арт Център ще се състои третият концерт от поредицата „Млади виртуози за българската култура\", организирана съвместно с Фондация „Йордан Камджалов\" с вход свободен. \r\n***\r\nОт 14.00 часа в галерия „Георги Петров” в „Луксор сити център”, Младежи ГЕРБ-Добрич организира среща на тема „Здравословното хранене като част от здравословния начин на живот“.\r\n***\r\nОт 10.00 до 11.30 часа в офиса на ПП ГЕРБ (пл. „Свобода“ №1) народният представител Радослава Чеканска ще има приемен ден. \r\n***\r\nВ 12.00 часа пред сградата на Второ районно полицейско управление в града ще се проведе протест в подкрепа на д-р Иван Димитров, обвинен в убийството на 38-годишен мъж.\r\n***\r\nОт 18.00 часа в зала „Петър Стайков“ ще бъде представена самостоятелна изложба живопис на Симеон Николов. \r\n***\r\nВ Регионална библиотека „Стилиян Чилингиров\" ще бъде представена фотоизложба на Бахгет Искандер „Духовното присъствие на Унгария в България”.", "date": "2018.03.05", "title": "Предстоящи събития в страната за 5 март (Агенция „Фокус“)"}
{"url": "http://www.focus-news.net/news/2018/03/05/2496195/ria-novosti-sergey-lavrov-podozira-zapada-che-se-opitva-da-zapazi-dzhebhat-an-nusra-za-da-svali-bashar-asad.html", "text": "Руският външен министър Сергей Лавров заяви, че Русия има свидетелства, че западните страни, преди всичко САЩ, искат да запазят в Сирия терористичната организация „Джебхат ан Нусра“, за да сменят режима в Дамаск, предава  РИА Новости.\r\n„Имаме все повече свидетелства, че нашите западни партньори, преди всичко САЩ, биха желали „Джебхат ан Нусра, която сега сменя своето име, но не и същността си, да бъде изведена изпод ударите на спаси в случай на завръщане към плановете, според които режимът в Дамаск ще бъде свален“, заяви Лавров по време на пресконференция. Виктор Турмаков", "date": "2018.03.05", "title": "РИА Новости: Сергей Лавров подозира Запада, че се опитва да запази „Джебхат ан Нусра“, за да свали Башар Асад"}
{"url": "http://www.focus-news.net/news/2018/03/05/2496203/ivan-vasilev-lovno-ribarsko-sdruzhenie-sokol-1911-blagoevgrad-ne-sreshtnahme-trudnosti-prez-izminaliya-loven-sezon.html", "text": "Не срещнахме трудности през изминалия ловен сезон. Това каза за Радио „Фокус“ – Пирин Иван Василев, ловно-рибарско сдружение „Сокол 1911“ - Благоевград. По думите му винаги има някакви трудности по време на ловния сезон, но ловците, с тяхната активност и мобилизация трябва да успяват да преодоляват трудностите, които им се случват. „Изпитахме трудности единствено от страна на метеорологичните условия“, добави той. Василев отправил апел към ловците, на които вниманието им е насочено към активната грижа за оцеляване на дивеча, особено в зимния период. „Самите ловци и ловните групи са мобилизирани за изнасяне на своевременно и повече хранителна база в стопанските райони. И към това призовавам и председателите на ловните дружини“, добави още ловецът.\r\nКристина МИТКОВА", "date": "2018.03.05", "title": "Иван Василев, ловно-рибарско сдружение „Сокол 1911“ - Благоевград: Не срещнахме трудности през изминалия ловен сезон"}
{"url": "http://www.focus-news.net/news/2018/03/05/2496206/yens-stoltenbeg-zapadat-reagira-na-vse-po-nastapatelna-rusiya-na-vladimir-putin.html", "text": "Генералният секретар на НАТО Йенс Столтенберг заяви, че разкритото от руския президент Владимир Путин ново ядрено оръжие е част от възобновяващата се настъпателност на страната му и че Западът вече ѝ отговаря. Същевременно той допълни, че се надява да избегне надпревара във въоръжението, предава  Reuters.\r\n„Разбира се, че сме притеснени. НАТО не иска нова студена война и не иска нова надпревара във въоръжението“, заяви Столтенберг коментирайки реч на руския президент, в която той демонстрира новите оръжейни разработки на страната си. \r\n„Речта на Путин, няколко седмици преди изборите в страната му, съвпада с поведението на Русия, която развива нови оръжия и използва военна сила срещу съседна Украйна“, допълни той.  „Затова и НАТО се адаптира и прилага силно подкрепление към нашата колективна отбрана“, уточни генералният секретар. \r\n„Ние не имитираме като огледало това, което Русия прави – ракета срещу ракета, но ние реагираме, защото виждаме все по-настъпателна Русия“, смята Столтенберг.  Виктор Турмаков", "date": "2018.03.05", "title": "Йенс Столтенбег: Западът реагира на все по-настъпателна Русия на Владимир Путин"}
{"url": "http://www.focus-news.net/news/2018/03/05/2495963/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Германските социалдемократи гласуваха за възобновяване на „голямата коалиция“ със Съюза (ХДС/ХСС) на германския канцлер Ангела Меркел, като с това сложиха край на продължилата близо шест месеца политическа криза в страната-локомотив на Европейския съюз, поне засега, пише американското издание The New York Times.\r\nОбявените в неделя резултати разчистиха пътя на Меркел, която отдавна се счита за фактическия лидер на Европа, към четвъртия й мандат като германски канцлер. Това също ще й даде възможност да работи заедно с президента на Франция Еманюел Макрон за реформиране на ЕС през следващата, както смятат мнозина, ключова година, коментира вестникът.\r\nКанцлерът поздрави лявоцентристката Германска социалдемократическа партия (ГСДП) за, както тя го нарече, „категоричния резултат“. \r\n„Доволна съм от широката подкрепа сред социалдемократите за коалиционното споразумение“, заяви новоизбраният генерален секретар на Християндемократическия съюз (ХДС) Анегрет Крамп-Каренбауер. „Това е добро решение за Германия“.\r\nНо, коментира The New York Times, Меркел ще е начело на отслабена коалиция и много предвиждат, че страната, разклатена от дългия период на несигурност, последвал парламентарните избори през септември, никога няма да е същата. И двете партии получиха най-слабите си резултати в следвоенната история на страната.\r\nКъм момента, „голямата коалиция“, както е известен трипартийният съюз, изглежда всичко друго, но не и голяма, пише Times. Според резултатите от последните анкети тя дори вече няма мнозинство, а крайно-дясната „Алтернатива за Германия“ (АзГ) вече официално е основната опозиционна партия в Бундестага и продължава да печели все по-широка подкрепа.\r\nПерспективата за нов управленски мандат с Меркел беше толкова непопулярна сред социалдемократите, че се наложи ГСДП да обещае на 463-те хиляди свои членове да вземат окончателното решение за възобновяването на „голямата коалиция“, правейки ги арбитър за това, дали 82-милионната нация най-накрая ще има правителство. \r\n„Решението не беше лесно за членовете на ГСДП“,  заяви действащият председател на партията Олаф Шолц, след като финансистът на социалдемократите Дитмар Ниетан обяви резултатите.\r\nВластването рамо в рамо с традиционните им противници, доведе до катастрофални загуби за ГСДП. След като за първи път партията влезе в коалиция с Меркел през 2005-а година, тя получиха 34% от гласовете на избирателите. След втория мандат на „голямата коалиция“ като младши партньор, подкрепата за социалдемократите се срина до 20%.\r\n*** Върховният водач на Иран Аятолах Али Хаменей разкритикува американския президент Доналд Тръмп и Конгреса, чрез съобщение в социалните мрежи в неделя, за това, че нямат смелост да се изправят срещу оръжейното лоби и да въведат по-строг контрол върху разпространението на огнестрелно оръжие, пише американското издание Washington Examiner.\r\n„Никой не смее да приложи окончателно решение на проблема с насърчаването на продажба на оръжия и убийствата в Америка. Какво е решението? Тези оръжия да бъдат обявени за нелегални“, написа Върховния водач на Иран в своя Туитър.\r\n„Оръжейните компании са толкова могъщи, че конгресмените и сенаторите в САЩ не смеят да наложат забрана над продажбата на оръжия, дори американския президент не смее да говори и да се изправи срещу тях. Това е корупция“, продължи Хаменей.\r\nТой добави, че неспособността на САЩ да действат следва от липсата „на духовни идеали, което доведе западните общества дотук“. Хаменей обясни как смята, че една нация може да \"постигне блаженство\", ако предпочита \"религиозните и божествени идеали\", твърдейки, че тези идеали трябва да влияят на инвестициите в науката и да стимулират икономиките.\r\n„Днес в САЩ властват насилие, морален упадък, разпадане на семейната клетка, разваляне на младежите и бъдещите поколения“. Тези тенденции са стигнали до там, че американските интелектуалци настояват за промяна на съдържанието на филмите, рекламите, холивудското кино и така нататък... от преди 100 години с нови морални аспекти“, написа Хаменей.\r\n*** Лиу Хе, член на Политбюро на Китайската комунистическа партия (ККП) и председател на един от основните комитети на партия по икономическата политика, е бил на посещение в САЩ от вторник до събота. Преди него, през първите дни на февруари, Държавният съветник Йанг Жейчи също посети САЩ, като проведе срещи с президента на страната Доналд Тръмп и Държавния секретар Рекс Тилърсън. Лиу направи ключовото си посещение в момент, когато американо-китайските търговски връзки станаха твърде деликатни и може да има влияние върху двустранните отношения през 2018 година, пише китайското правителствено издание за международна политика Global Times.\r\nНапрежението в търговските отношения между Китай и САЩ се увеличи значително. Според американските статистики, търговският дефицит на САЩ в търговията с Китай е нараснал до впечатляващите $375 милиарда през 2017 година, разярявайки Тръмп. Президентът заяви: „Ние развихме страхотни отношения с Китай, независимо от факта, че те ни убиват в търговията от много време... убиват ни, буквално убиват САЩ в търговията“. Това се случи по време на пресконференция в Белия Дом на 23 февруари. Доклад до Конгреса за търговската политика на американския президент, изготвена от Търговския представител на САЩ Робърт Лайтизър в сряда обещава, че той ще използва „всички налични инструменти“ в борбата с нечестните практики и за защита на националните интереси на САЩ срещу „вражески“ сили като Китай и Русия. В четвъртък Тръмп анонсира, че ще наложи сериозни мита на вносната стомана и алуминий.\r\nМеждувременно, Вашингтон се опитва да разшири юрисдикицията на Комитета по външните инвестиции в САЩ във връзка с придобиването на активи от китайски компании, на основание, че това вреди на националната сигурност. Комитетът отхвърли предложение от $1,2 милиарда на китайската компания Ant Financial за компанията за парични трансфери MoneyGram International Inc през януари заради притеснения за данните на американските граждани. Той блокира и още няколко подобни сделки.\r\nСАЩ възприема заплахата от Китай като критичен проблем.  Тръмп се вдигна да защитава американската интелектуална собственост от „кражбите“ на Китай и Вашингтон вече премести фокуса си от търговските отношения с Китай към разследване на системата за интелектуална собственост на Пекин.\r\nОще по-важно е, че сега Вашингтон смята, че връзките на предишните администрации с Пекин не са довели до задоволителни резултати и са допуснали приемането на „Поднебесната империя“ в Световната търговска организация, което в момента се разглежда като сериозна грешка. В очите на САЩ, Китай не проявява интерес към окончателното си превръщане в пазарна икономика. Докато стратегическите кръгове в САЩ дефинират китайско-американските отношения като взаимно съществуване в условията на конкуренция и сътрудничество, администрацията на Тръмп изглежда гледа на тези отношения през призмата на конкуренцията. В резултат от това, в момента САЩ предпочитат да се конфронтацията в своите икономически и търговски политики и не желаят да разрешават спорните въпроси чрез диалог и консултации.\r\nОбявените от Тръмп тежки мита над стоманените и алуминиевите продукти хвърлят сянка върху посещението на Лиу. Тъй като внасяната от САЩ стомана и алуминий от страни като Китай, Канада и Русия е за крайния потребител, това не може да навреди на националните им интереси. Това, заедно с другите мерки, ще има обратен ефект и може да се окаже, че американците са се застреляли в крака. Китай нареди на съответните органи да проверят различни американски вносни продукти за дъмпинг и държавни субсидии на 4 февруари, а ЕС също планира да отговори на американските мита с контрамерки.\r\nЛиу посети САЩ с искрена надежда да рестартира двустранният икономически и търговски диалог и да разсее напрежението. Това заслужава повече размисъл от страна на САЩ. Предвид високото ниво на икономическа взаимозависимост между Китай и САЩ, всеки неразумен ход на Вашингтон може да доведе до трагични последствия в двустранните отношения и световната икономика.\r\n*** Турската агенция за сътрудничество и координация (ТАСК) е започна реставрация на пет забележителности на територията на Албания, останали от османския период, пише вестник Hurriyet. Според официално съобщение на тиранския клон на агенция, организацията „продължава да осигурява техническа помощ и проекти за общото историческо и културно наследство с цел да го защитава и запази за бъдещите поколения“. Очаква се реставрацията на джамиите „Етем бей“, „Ергири пазар“, „Берат хункар“, „Халвети текеси“ и „Берат бекарляр“ да бъде завършена в рамките на две години. \r\nАгенцията действа на територията на Албания от 1996 г. насам, като през това време е извършила реставрация и участвала в общо над 300 проекта, припомня всекидневникът. \r\n***", "date": "2018.03.05", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/03/05/2496197/st-louis-post-dispatch-donald-tramp-i-benyamin-netanyahu-provezhdat-sreshta-v-beliya-dom.html", "text": "Министър-председателят на Израел Бенямин Нетаняху пристигна в Белия дом, където ще се срещне с президента на САЩ Доналд Тръмп, пише  St. Louis Post Dispatch.\r\nДвамата ще проведат преговори относно мирния процес в Близкия изток между израелците и палестинците. Друга важна тема на разговорите ще бъде Иран. Израел смята, че усилията на Тръмп да се справи с регионалното влияние на неговия архивраг за недостатъчни. \r\nТръмп заяви, че може да посети Израел през Май за откриването на новото американско посолство в Ерусалим. Той възмути арабския свят миналата година, след като обяви, че страната му ще премести там от Тел Авив своята дипломатическа личност.  Виктор Турмаков", "date": "2018.03.05", "title": "St. Louis Post Dispatch: Доналд Тръмп и Бенямин Нетаняху провеждат среща в Белия дом"}
{"url": "http://www.focus-news.net/news/2018/03/05/2495965/afp-frenskiyat-vanshen-ministar-pristigna-na-poseshtenie-v-iran.html", "text": "Френският външен министър Жан-Ив льо Дриан пристигна през нощта на неделя срещу понеделник на посещение в Техеран, където ще обсъди подписаното през 2015 г. иранско ядрено споразумение и ролята на Иран в конфликта в Сирия, съобщава AFP. \r\nТова е първото посещение на представител на една от европейските държави, подписали иранската сделка от както американският президент Доналд Тръмп заплаши да оттегли САЩ от нея, ако споразумението не бъде реформирано до месец май. От екипа на външния министър са разкрили също така, че льо Дриан е заявил ясно, че „не е емисар на Доналд Тръмп“, отбелязва агенцията. \r\nПосещението бе насрочено за януари, но впоследствие бе отложено заради протестите в страната. „Искаме да запазим иранското споразумение, защото то работи, ефективно е и иранците го спазват“, заявиха още от външното министерство. Първият дипломат на Париж е изразил обаче мнението, че ако не се постави край на иранската балистична програма, страната ще бъде „винаги подозирана, с причина, че иска да развие ядрени оръжия“. От Техеран отричат това да е тяхната цел, като иранското правителтво защитава позицията, че \"ракетите са с отбранителни цели“. : Цанко Цолов", "date": "2018.03.05", "title": "AFP: Френският външен министър пристигна на посещение в Иран"}
{"url": "http://www.focus-news.net/news/2018/03/05/2495964/izvestiya-rusiya-kinzhaleniyat-udar-na-iskander.html", "text": "Руските въоръжени сили получиха авиационният ракетен комплекс „Кинжал“, това съобщи президентът Владимир Путин в послание към Федералното събрание, пише руският вестник “Известия“. „Сърцето“ на новата система – това е хиперзвукова ракета, която е способна да изпълнява сложни маневри, поясни държавният глава, като по неговите думи ракетата има възможност да поразява цели на разстояние до две хиляди километра. Армията е започнала тестовете на ракетите на първи декември миналата година в Южния военен окръг. По словата на експертите, в рамките на речта на президента е била показана и въздушна версия на наземната тактическа ракетна система „Искандер“. Новото оръжие разполага със свързвуков старт и при това се отнася към отбранителното въоръжение, отбелязва руското издание. \r\nВестникът пише още, че по време на представянето е показано и видео с пускане при учебни условия на ракета „Кинжал“. Според Дмитрий Корнев, главен редактор на интернет проекта Military Russia, на записа се вижда, че под „корпуса на Миг-31 се вижда модифицирана аеробалистична ракета от серията 9М723 от установката „Искандер“. Той разкри още, че предната част на ракетата е опростена и има няколко стеснения. Но новата ракета се различава от своя предшественик също така и по променена задна част, където е поставена и специална капачка, която по думите на Корнев явно защитава двигателя при свръхзвуковата скорост, тъй като след изстрелването на ракетата от самолета капачката се е отделила. : Цанко Цолов", "date": "2018.03.05", "title": "„Известия“ (Русия): Кинжаленият удар на „Искандер“"}
{"url": "http://www.focus-news.net/news/2018/03/05/2496205/vtori-den-protest-v-zashtita-na-d-r-ivan-dimitrov-zadarzhan-za-ubiystvoto-na-38-godishen-tsiganin-obzor.html", "text": "Хиляди пловдивчани и хора от съседни градове протестираха за втори ден в защита на д-р Иван Димитров, обвинен и задържан за убийството на 38–годишен циганин. Хората се организираха в социалните мрежи на база на излязлата информация в медиите, че докторът и семейството му са били обект на нападение от крадци на 2 март т. г. и при самозащита Димитров е убил единият от тях. Протестът продължи около два часа. В 12.00 часа хората се събраха пред сградата на Второ районно управление на полицията, а след това в протестно шествие и скандирайки „свобода за доктора” те тръгнаха към сградата на прокуратурата на площад „Съединение”. Там изразяващите недоволството си от задържането на д-р Димитров настояха да се срещнат с дежурен прокурор от Окръжна прокуратура и дори опитаха да влязат в сградата, но бяха спрени от полицейски кордон. Протестното шествие блокира и движението в Пловдив по два възлови булеварда – бул. „Васил Априлов” и „Шести септември”. През цялото време протестиращите бяха охранявани от полиция. Изчакващите автомобили ги подкрепяха с клаксони.\r\nУтре протестите в Пловдив продължават. Хората настояват за незабавното освобождаване на доктора, тъй като според тях той е убил в момент на самозащита.\r\nТакъв протест се проведе и пред Съдебната палата в София, където изразяващите недоволството си блокираха за движение бул. „Витоша“ и се отправиха на протестно шествие към НДК. \r\nРегионалната лекарска колегия в Пловдив също настоява за незабавното освобождаване на д-р Димитров от ареста. Това съобщи д-р Георги Кръстев, председател на колегията. Лекарите от Пловдив са получили подкрепата на колегите им от София и Стара Загора, които имат същите искания.\r\nХиляди вече са се подписали и в петиция ,която също се разпространява в интернет.\r\nОкръжна прокуратура задържа д-р Димитров за 72 часа в обвинение за убийство. Предвиденото от закона наказание за престъплението е лишаване от свобода от десет до двадесет години.\r\nИзвестният правозащитник адвокат Михаил Екимджиев коментира, че е възмутен, че д-р Димитров е държан три денонощия в ареста, без прокуратурата да обясни на протестиращите, и на близките му какво налага това задържане да продължи толкова дълго. Според него прокуратурата е можела само да му връчи призовка, или ако е имало задържане, то да е възможно най-кратко. „Фактите просто не се познават и затова прокуратурата дължи информация на хората при такова голямо обществено напрежение“, подчерта юристът.\r\nЦветана ТОНЧЕВА", "date": "2018.03.05", "title": "Втори ден протест в защита на д-р Иван Димитров, задържан за убийството на 38-годишен циганин (ОБЗОР)"}
{"url": "http://www.focus-news.net/news/2018/03/05/2495970/s-tarzhestven-ritual-v-blagoevgrad-byaha-otbelyazani-137-godini-ot-rozhdenieto-na-todor-aleksandrov-posledniyat-tsar-na-planinite-obzor.html", "text": "С тържествен ритуал в Благоевград бяха отбелязани 137 години от рождението на Тодор Александров – „Последният цар на планините“. Въпреки лошото време и валежите от дъжд, десетки жители и гости на областния център на 4 март, почетоха паметта на българския национален герой. Сред официалните лица на събитието бяха заместник-кметът на Благоевград Иво Николов, зам.-областният управител Иван Стоянов, народния представител Атанас Стоянов, представители на политически партии, общественици и граждани. Пред присъстващите народният представител Атанас Стоянов каза, че Тодор Александров е изключително важна личност в българската история, като само за няколко години след Младотурския преврат, успява да възстанови организацията на ВМРО, успява да я извади от пепелищата на Балканската и междусъюзническата войни. „Тодор Александров става пръв сред равни, влизайки в централната организация на ВМРО. Той е безспорният водач, лидер и авторитет не само в организацията, но и за всички българи в Македония. Неговите качества на революционер, войвода и стратег го правят уважаван и обичан не само в Македония, но и в България, на Балканите и в Европа“, каза още Стоянов. Той добави, че от Тодор Александров е зависело дали да има мир или война на Балканите. Според него най-малкото което можем да направим е да почетем неговото дело и живот, отдадени на защита на българщината, в защита на поробените български територии.\r\nОт своя страна заместник-областният управител Иван Стоянов заяви, че неслучайно в историята Тодор Александров остава с прозвището „Последният цар на планините“. По думите на Стоянов големият български революционер остава безсмъртен, макар физически да не е сред нас. „Тодор Александров е учител, войвода и борец за националното обединение на българите. Роден в град Щип, завършил образованието си в Скопие, Тодор Александров става български учител и е посветен в революционната идея от своя учител Дамян Груев“, каза още Стоянов. Според него всички имаме дълг на този ден, когато отбелязваме годишнина от рождението на Тодор Александров да се сетим за него, защото той е един от големите водачи и революционери, които записват името си със златни букви в българската история.\r\nТодор Александров е роден на 4 март в щипската махала Ново село, в семейството на учителя Александър Попорушев и Мария Хаджиянева-Попорушева. Учи в Радовиш и в българското педагогическо училище в Скопие, което завършва през 1898 г. с отличен успех. В Скопие на 16-годишна възраст се включва във Вътрешната македоно-одринска революционна организация, посветен от директора на училището Христо Матов. По-късно учителствува в гр. Виница. Преподава и в българската прогимназия в Кратово. По време на Балканската война Тодор Александров е начело на чета №52 на Македоно-одринското опълчение, която достига до 117 души, и с нея навлиза в град Кукуш и го предава на настъпващите български военни части. Тодор Александров е убит на 31 август 1924 година.\r\nЛивия НИНОВА", "date": "2018.03.05", "title": "С тържествен ритуал в Благоевград бяха отбелязани 137 години от рождението на Тодор Александров – „Последният цар на планините“ (ОБЗОР)"}
{"url": "http://www.focus-news.net/news/2018/03/05/2495972/nezavisimaya-gazeta-rusiya-pentagonat-se-vklyuchi-v-pro-zashtitata-na-izrael.html", "text": "Възможностите да се противодейства на американските ракетни защитни системи, изказани наскоро от президента Владимир Путин, може би ще бъдат поставени под въпрос от Пентагона и израелските военни сили, коментира вестник “Независимая Газета“ в статия под заглавие „Пентагонът се включи в Противоракетната система на Израел“ и пояснение „американски „томахоукс“ вече могат да удрят цели в Сирия без проблем“. \r\nВ неделя в Израел започнаха общи учения, които са най-големите военни маневри в Близкия изток с участието на САЩ в последните години, в които е включено и противоракетно подразделение на САЩ, като вестникът отбелязва, че това може да представлява и заплаха за безопасността на руската военна групировка в Сирия. \r\nСпоред официално съобщение от израелската страна, маневрите се провеждат за девети път, като военните сили на страната са заявили, че „те са планирани и не са свързани с никакви събития от региона“ от последно време, като изданието припомня, че през февруари израелски самолет F-16 бе свален от сирийска ПВО система. Целта на ученията, съгласно официалните данни, е „да се тренират общи действия в отбиването на ракетна атака срещу територията на Израел“. Но може да се смята, че маневрите ще вземат под внимание все по-заплитащата се ситуация в Сирия, както и конфронтацията между САЩ и Израел от една страна и шиитската организация Хизбула, смята изданието. Според израелски медии, общите учения ще отработят също така отбиване на атака срещу Израел, идваща от територията на Ливан, и вероятно от Иран и Сирия. \r\nТрябва да се отбележи, че ученията започват във времето, в което израелският министър-председател Бенямин Нетаняху заминава в САЩ за среща с американския президент Доналд Тръмп, в рамките на която премиерът смята да повдигне въпроса за „агресията на Иран в региона и като цяло, и особено възможността за развиването на иранската ядрена програма“.  : Цанко Цолов", "date": "2018.03.05", "title": "„Независимая Газета“ (Русия): Пентагонът се включи в ПРО защитата на Израел"}
{"url": "http://www.focus-news.net/news/2018/03/05/2495974/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Възможностите да се противодейства на американските ракетни защитни системи, изказани наскоро от президента Владимир Путин, може би ще бъдат поставени под въпрос от Пентагона и израелските военни сили, коментира вестник “Независимая Газета“ в статия под заглавие „Пентагонът се включи в Противоракетната система на Израел“ и пояснение „американски „томахоукс“ вече могат да удрят цели в Сирия без проблем“. \r\nВ неделя в Израел започнаха общи учения, които са най-големите военни маневри в Близкия изток с участието на САЩ в последните години, в които е включено и противоракетно подразделение на САЩ, като вестникът отбелязва, че това може да представлява и заплаха за безопасността на руската военна групировка в Сирия. \r\nСпоред официално съобщение от израелската страна, маневрите се провеждат за девети път, като военните сили на страната са заявили, че „те са планирани и не са свързани с никакви събития от региона“ от последно време, като изданието припомня, че през февруари израелски самолет F-16 бе свален от сирийска ПВО система. Целта на ученията, съгласно официалните данни, е „да се тренират общи действия в отбиването на ракетна атака срещу територията на Израел“. Но може да се смята, че маневрите ще вземат под внимание все по-заплитащата се ситуация в Сирия, както и конфронтацията между САЩ и Израел от една страна и шиитската организация Хизбула, смята изданието. Според израелски медии, общите учения ще отработят също така отбиване на атака срещу Израел, идваща от територията на Ливан, и вероятно от Иран и Сирия. \r\nТрябва да се отбележи, че ученията започват във времето, в което израелският министър-председател Бенямин Нетаняху заминава в САЩ за среща с американския президент Доналд Тръмп, в рамките на която премиерът смята да повдигне въпроса за „агресията на Иран в региона и като цяло, и особено възможността за развиването на иранската ядрена програма“.  \r\n*** Месец февруари бе първият месец на спад за 2018 г. в сферата на инвестициите в Русия. Според Фонда за изследване на финансовите средства (EPFR), за миналия месец оттеглянето на средства от фондове, свързани с руски акции, се равнява на 110 милиона долара, пише вестник “Коммерсант“ в статия под заглавие „Инвеститорите обръщат гръб на Русия“. Това е почти пет пъти по-малко отколкото регистрирания през януари приток на капитали, отбелязва изданието. Въпреки тези резултатите, руските фондове остават положителни за 2018 г., равнявайки се на почти 400 милиона долара. \r\nОттеглянето на инвеститорите става на фона на намаляващия, но все още съществуващ интерес към фондовете на развиващите се държави. По данни на EPFR, фондовете на тези пазари са привлеки около 11 милиарда долара, което е обаче повече от два пъти по-малко от резултата за месец януари, когато сумата се е равнявала на малко повече от 26 милиарда долара. При това, отбелязва още вестникът, руските акции се оказаха в числото на аутсайдерите. Най-голям отлив за миналия месец е регистриран в Индия, като той се равнява на 186 милиона долара. Лидер сред инвеститорите стана Китай, в чийто фондове са инвестирани около 2,9 милиарда долара, като в началото на годината това число е било 3,4 милиарда долара. \r\nОсновата причина за негативната тенденция в Русия е ниската цена на нефта. Средната цена за барел от руския нефт Urals през февруари е била 63 долара, което е спад в сравнение с 69 долара за барел през януари. \r\n*** Реакцията на заявлението на руския президент Владимир Путин, според което Москва разполага с нова, свръхмодерна ракета, предизвика интересни реакции в международен план, коментира руското издание “Взгляд“, като отбелязва, че е странно защо държавният глава е решил да разкрие за напредъка във военната индустрия. В отговор на речта на Путин веднага се появиха и някои особени мнения, които изданието определя като „митове“ и предлага тяхното развенчаване. Според вестника, първият мит, определен от изданието като нулев, е че съобщението не е съдържало нищо съществено в себе си освен военната част. От редакцията отбелязват, че президентът е говорил близо час за конкретните изменения и нужните показатели, които трябва да се достигнат в икономическата и социалната сфера, за да се подобри стандартът на живот. От строителство на жилища, до борбата с рака и образованието, всичко това бе засегнато и то не във втората, а в първата част на речта, подчертава вестникът. \r\nПървият по същество мит представлява обвинението, че такова оръжие всъщност не съществува, както и че това е просто предизборен трик, тъй като преди изборите от 2012 г. също е имало представяне на ново оръжие. Изданието смята, че тази информация е разпространявана от опозиционно настроени формации и хора, като подчертава, че това не би повлияло на резултата от изборите, тъй като действащият президент всъщност се радва на голяма популярност. Редакцията смята, че не самото неверие за съществуването на такова оръжие е важна, а мисълта, че това може да е вътрешнополитически ход. \r\nСледващият мит, пише вестникът, представлява твърдението, че оръжието всъщност съществува и това е лошо, защото ще създаде нова надпревара по въоръжаването, която от своя страна ще накара Русия, както пишат от редакцията, „да затегне коланите“, тъй като тя се намира в достатъчно неблагоприятно положение и без да има нужда от започването на такава надпревара. Изданието отбелязва, че развитието на назованото оръжие наистина няма да е евтино, но то тепърва започва да заляга в бюджета на страната, като масовото му производство може би ще бъде ограничено от нуждата да се изменят някои споразумения и договорки относно бюджета и въоръжаването на армията. Освен това се очаква неговата масова продукция да започне не по-рано от 20-те години на сегашния век. Но вестникът припомня, че в САЩ вече е в ход програма за обновяване на ядрения арсенал, така че ако има такава надпревара, Русия няма да бъде започналата я. \r\nТретият мит прилича на първия – според него няма ново оръжие, това е блъф, предназначен обаче не за вътрешна, а за външна употреба и целящ да стрене международната общност и започването на диалог с Русия. Изданието пише за съществуващото сред Западния свят недоверие към Путин, но според вестника това е грешно, тъй като развиването на нови оръжия се случва под погледа на Путин в последните повече от 15 години. Щом е решил да обяви тяхното наличие, то той е доволен поне донякъде от постигнатите резултати, смятат от редакцията. Да плаши някого с несъществуващи оръжия не е само глупаво, но не и в стила на Путин, пише изданието, като подчертава, че сегашният президент не е Никита Хручов, опитал се да блъфира донякъде при Карибската криза през 60те години.\r\n*** Руските въоръжени сили получиха авиационният ракетен комплекс „Кинжал“, това съобщи президентът Владимир Путин в послание към Федералното събрание, пише руският вестник “Известия“. „Сърцето“ на новата система – това е хиперзвукова ракета, която е способна да изпълнява сложни маневри, поясни държавният глава, като по неговите думи ракетата има възможност да поразява цели на разстояние до две хиляди километра. Армията е започнала тестовете на ракетите на първи декември миналата година в Южния военен окръг. По словата на експертите, в рамките на речта на президента е била показана и въздушна версия на наземната тактическа ракетна система „Искандер“. Новото оръжие разполага със свързвуков старт и при това се отнася към отбранителното въоръжение, отбелязва руското издание. \r\nВестникът пише още, че по време на представянето е показано и видео с пускане при учебни условия на ракета „Кинжал“. Според Дмитрий Корнев, главен редактор на интернет проекта Military Russia, на записа се вижда, че под „корпуса на Миг-31 се вижда модифицирана аеробалистична ракета от серията 9М723 от установката „Искандер“. Той разкри още, че предната част на ракетата е опростена и има няколко стеснения. Но новата ракета се различава от своя предшественик също така и по променена задна част, където е поставена и специална капачка, която по думите на Корнев явно защитава двигателя при свръхзвуковата скорост, тъй като след изстрелването на ракетата от самолета капачката се е отделила. \r\n***", "date": "2018.03.05", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/03/05/2495973/afp-kitay-smyata-da-uvelichi-voenniya-si-byudzhet-s-81.html", "text": "Китай смята да повиши разходите си в сектора на отбраната с 8,1% през 2018 г., което е увеличение в сравнение с миналата година, съобщава AFP, като се позовава на данни от държавната агенция Xinhua. Това е обявено по време на първата сесия от годишния Национален Народен конгрес. Агенцията припомня, че през 2017 г. процентът се равняваше на седем на сто, а през 2016 г. на 7,6%. \r\nТака общата сума, отделена за китайската армия ще бъде 1,11 трилиона юана или 175 милиарда долара. Миналата година сумата се равняваше на 151 милиарда, което бе вторият най-голям държавен разход в сферата в световен мащаб, но все пак четири пъти по-малко от отделените от САЩ 603 милиарда долара.: Цанко Цолов", "date": "2018.03.05", "title": "AFP: Китай смята да увеличи военния си бюджет с 8,1%"}
{"url": "http://www.focus-news.net/news/2018/03/05/2495968/vzglyad-rusiya-chetiri-mita-okolo-novite-raketi-obyaveni-ot-vladimir-putin.html", "text": "Реакцията на заявлението на руския президент Владимир Путин, според което Москва разполага с нова, свръхмодерна ракета, предизвика интересни реакции в международен план, коментира руското издание “Взгляд“, като отбелязва, че е странно защо държавният глава е решил да разкрие за напредъка във военната индустрия. В отговор на речта на Путин веднага се появиха и някои особени мнения, които изданието определя като „митове“ и предлага тяхното развенчаване. Според вестника, първият мит, определен от изданието като нулев, е че съобщението не е съдържало нищо съществено в себе си освен военната част. От редакцията отбелязват, че президентът е говорил близо час за конкретните изменения и нужните показатели, които трябва да се достигнат в икономическата и социалната сфера, за да се подобри стандартът на живот. От строителство на жилища, до борбата с рака и образованието, всичко това бе засегнато и то не във втората, а в първата част на речта, подчертава вестникът. \r\nПървият по същество мит представлява обвинението, че такова оръжие всъщност не съществува, както и че това е просто предизборен трик, тъй като преди изборите от 2012 г. също е имало представяне на ново оръжие. Изданието смята, че тази информация е разпространявана от опозиционно настроени формации и хора, като подчертава, че това не би повлияло на резултата от изборите, тъй като действащият президент всъщност се радва на голяма популярност. Редакцията смята, че не самото неверие за съществуването на такова оръжие е важна, а мисълта, че това може да е вътрешнополитически ход. \r\nСледващият мит, пише вестникът, представлява твърдението, че оръжието всъщност съществува и това е лошо, защото ще създаде нова надпревара по въоръжаването, която от своя страна ще накара Русия, както пишат от редакцията, „да затегне коланите“, тъй като тя се намира в достатъчно неблагоприятно положение и без да има нужда от започването на такава надпревара. Изданието отбелязва, че развитието на назованото оръжие наистина няма да е евтино, но то тепърва започва да заляга в бюджета на страната, като масовото му производство може би ще бъде ограничено от нуждата да се изменят някои споразумения и договорки относно бюджета и въоръжаването на армията. Освен това се очаква неговата масова продукция да започне не по-рано от 20-те години на сегашния век. Но вестникът припомня, че в САЩ вече е в ход програма за обновяване на ядрения арсенал, така че ако има такава надпревара, Русия няма да бъде започналата я. \r\nТретият мит прилича на първия – според него няма ново оръжие, това е блъф, предназначен обаче не за вътрешна, а за външна употреба и целящ да стрене международната общност и започването на диалог с Русия. Изданието пише за съществуващото сред Западния свят недоверие към Путин, но според вестника това е грешно, тъй като развиването на нови оръжия се случва под погледа на Путин в последните повече от 15 години. Щом е решил да обяви тяхното наличие, то той е доволен поне донякъде от постигнатите резултати, смятат от редакцията. Да плаши някого с несъществуващи оръжия не е само глупаво, но не и в стила на Путин, пише изданието, като подчертава, че сегашният президент не е Никита Хручов, опитал се да блъфира донякъде при Карибската криза през 60те години.: Цанко Цолов", "date": "2018.03.05", "title": "„Взгляд“ (Русия): Четири мита около новите ракети, обявени от Владимир Путин"}
{"url": "http://www.focus-news.net/news/2018/03/05/2495966/deustche-welle-spored-neofitsialen-ekzitpol-italianskoto-dyasnotsentristkata-koalitsiya-v-italiya-ima-nay-mnogo-glasove-na-izborite.html", "text": "Според неофициална информация дясноцентристката коалиция на италианските избори е спечелила най-голяма част от гласовете по време на парламентарните избори в Италия, съобщава Deutsche Welle. Съгласно проучването на „Раи“, партиите „За Италия“ на Силвио Берлускони, формацията „Северна лига“ и техният партньор „Италиански братя“ имат съответно 16, около 16 и около 4 процента, или общо към 36%. Втора най-голяма подкрепа е отчела евроскептичната формация  „Движение Пет звезди“. Управляващата в момента Демократична партия има подкрепа от около 21%. \r\nСпоред официални данни, към 20:00 часа българско врем, четири часа преди затварянето на урните, избирателната активност е била малко над 58%. : Цанко Цолов", "date": "2018.03.05", "title": "Deustche Welle: Според неофициален екзитпол италианското дясноцентристката коалиция в Италия има най-много гласове на изборите"}
{"url": "http://www.focus-news.net/news/2018/03/05/2495969/afp-silvio-berluskoni-i-negovata-dyasna-koalitsiya-imat-prednina-sled-parlamentarnite-izbori-v-italiya-pokazvat-povecheto-ekzitpolove.html", "text": "Бившият италиански премиер Силвио Берлускони и неговата дясна коалиция има преднина и най-вероятно ще спечелят най-много гласове на парламентарните избори в Италия, това показват множество екзитполове след приключилия в полунощ българско време вот, предава AFP. Според проучваният, коалицията, състояща се от четири партии ще спечели между 31 и 41%, като екзитполовете са единодушни, че движението „Пет Звезди“ ще събере втората най-голяма подкрепа, която ще бъде между 29 и 32%. Очертава се управляващата Демократическа партия да бъде трета политическа сила. \r\nАгенцията припомня, че кандидат на коалицията, водена от тримандатния премиер, не е самият Берлускони, който не може да служи на публична длъжност заради издадената срещу него присъда, а действащият председателя на Европейския парламент Атнонио Таяни.\r\nВотът бе организиран в неделя, като урните отвориха в 08:00 часа българско време, а изборният ден приключи в полунощ.: Цанко Цолов", "date": "2018.03.05", "title": "AFP: Силвио Берлускони и неговата дясна коалиция имат преднина след парламентарните избори в Италия, показват повечето екзитполове"}
{"url": "http://www.focus-news.net/news/2018/03/05/2495971/kommersant-rusiya-investitorite-obrashtat-grab-na-rusiya.html", "text": "Месец февруари бе първият месец на спад за 2018 г. в сферата на инвестициите в Русия. Според Фонда за изследване на финансовите средства (EPFR), за миналия месец оттеглянето на средства от фондове, свързани с руски акции, се равнява на 110 милиона долара, пише вестник “Коммерсант“ в статия под заглавие „Инвеститорите обръщат гръб на Русия“. Това е почти пет пъти по-малко отколкото регистрирания през януари приток на капитали, отбелязва изданието. Въпреки тези резултатите, руските фондове остават положителни за 2018 г., равнявайки се на почти 400 милиона долара. \r\nОттеглянето на инвеститорите става на фона на намаляващия, но все още съществуващ интерес към фондовете на развиващите се държави. По данни на EPFR, фондовете на тези пазари са привлеки около 11 милиарда долара, което е обаче повече от два пъти по-малко от резултата за месец януари, когато сумата се е равнявала на малко повече от 26 милиарда долара. При това, отбелязва още вестникът, руските акции се оказаха в числото на аутсайдерите. Най-голям отлив за миналия месец е регистриран в Индия, като той се равнява на 186 милиона долара. Лидер сред инвеститорите стана Китай, в чийто фондове са инвестирани около 2,9 милиарда долара, като в началото на годината това число е било 3,4 милиарда долара. \r\nОсновата причина за негативната тенденция в Русия е ниската цена на нефта. Средната цена за барел от руския нефт Urals през февруари е била 63 долара, което е спад в сравнение с 69 долара за барел през януари. : Цанко Цолов", "date": "2018.03.05", "title": "„Коммерсант“ (Русия): Инвеститорите обръщат гръб на Русия"}
{"url": "http://www.focus-news.net/news/2018/03/05/2495978/balgarskiyat-patriarh-neofit-i-ruskiyat-patriarh-kiril-otsluzhiha-savmestna-liturgiya-po-povod-140-ata-godishnina-ot-osvobozhdenieto-na-balgariya-obzor.html", "text": "Негово светейшество Българският патриарх и Софийски митрополит Неофит и Негово светейшество патриарх на Москва и цяла Русия Кирил отслужиха съвместна литургия по повод 140-ата годишнина от Освобождението на България. На Божествената съборна света литургия в патриаршеската катедрала „Св. Александър Невски“ се събраха стотици хора. Сред присъстващите бе и Н.В. Симеон Сакскобурготски. Двамата патриарси си размениха подаръци и произнесоха тържествени слова по повод 140-ата годишнина от Освобождението. Патриарх Неофит заяви, че радостта му е голяма, защото е имал възможността да направи това богослужение с обичния на сърцето му Светейшият Кирил, патриарх на Москва и цяла Русия. Неофит се преклони пред загиналите за Освобождението, величието на тяхното дело и техния чутовен подвиг. По думите му трябва да подражаваме на техния пример и да изпълняваме техните завети. „Най-важният от тези завети е да пазим нашата православна вяра и нашето православно единство“, посочи той. Руският патриарх  Кирил сърдечно благодари на патриарх Неофит за възможността за съвместната им молитва в този исторически празник.  Негово светейшество патриарх Кирил  помоли за слава на тези, които са загинали в края на войната, която преди 140 години е донесла Освобождението на България. По думите му историците говорят за това, че руският и българският народ са били готови за тази Руско-турската война. Патриарх Кирил каза, че по това време Русия още не е възстановена от предходните си конфликти, но е потресена от страданията на единоверния народ и решава да го защити, без да получи нещо в замяна. \r\nДеница КИТАНОВА", "date": "2018.03.05", "title": "Българският патриарх Неофит и руският патриарх Кирил отслужиха съвместна литургия по повод 140-ата годишнина от Освобождението на България (ОБЗОР)"}
{"url": "http://www.focus-news.net/news/2018/03/05/2495977/reuters-delegatsiya-na-yuzhna-koreya-shte-otpatuva-za-phenyan-v-ponedelnik.html", "text": "Южнокорейска делегация, водена от високопоставени официални лица ще отпътува за Пхенян в понеделник, разкриха от анонимни официални лица от президентството, съобщава Reuters. Делегацията има за цел да убеди Северна Корея да седне на масата за преговори с Вашингтон. \r\nДелегацията се състои от 10 души и е водена от председателя на Националния офис за отбрана Чън Ей-йон ще отпътува в около 07:00 часа българско време от летище, намиращо се край Сеул. Очаква се малко преди да отпътуват, Чън Ей-йон да даде пресконференция относно намеренията на делегацията. В севернокорейската столица той ще бъде придружаван от директора на Националната разузнавателна служба и високопоставен член на министерството за обединение. \r\nАгенцията припомня, че в рамките на Зимната Олимпиада едновременно Северна Корея и Вашингтон изразиха желание за преговори, но от Белия дом настояват Пхенян да извърши денуклеаризация преди това, докато Северна Корея подчертават, че не смятат да седнат на масата за преговори, ако им бъдат поставяни предварителни условия. : Цанко Цолов", "date": "2018.03.05", "title": "Reuters: Делегация на Южна Корея ще отпътува за Пхенян в понеделник"}
{"url": "http://www.focus-news.net/news/2018/03/05/2495982/makfaks-makedoniya-ako-vmro-dpmne-imat-malko-razum-shte-pozvolyat-priemaneto-na-zakona-za-ezitsite-zayavi-zoran-zaev.html", "text": "Ако започне дебат на стотиците предложени от ВМРО-ДПМНЕ поправки по закона за езиците, ще бъдат нужни най-малко шест месеца за да се обсъдят всички те, заяви македонският премиер Зоран Заев след двучасова среща с лидер на ВМРО-ДПМНЕ Християн Мицковски, предава агенция Макфакс. Според министър-председателя, ако „има малко разум, ще се даде възможност да се приеме законът за езиците“. „Не можем да позволим страната да бъде блокирана в следващите шест месеца, които са важни за евроинтеграцията. Това значи, че ще останат блокирани и процесите, свързани със срещата на НАТО през юни. Призовавам за разум“, подчерта Заев. Той отбеляза, че когато неговата партия е била в опозиция, не е била съгласна някои неща, но е оставила процесите да вървят и добави, че правителството няма да се меша в работата на съда относно задържаните след 27 април членове на ВМРО-ДПМНЕ. : Цанко Цолов", "date": "2018.03.05", "title": "„Макфакс“ (Македония): Ако ВМРО-ДПМНЕ имат малко разум, ще позволят приемането на закона за езиците, заяви Зоран Заев"}
{"url": "http://www.focus-news.net/news/2018/03/05/2495983/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ангела Меркел си осигури четвърти мандат като канцлер, след като Германската социалдемократическа партия се съгласи да влезе в нова голяма коалиция със Съюза (ХДС/ХСС), пише вестник Guardian. \r\nOбявеното в неделя съгласие слага край на почти шестмесечната несигурност в германската политика, най-големият период, в който страната е била без правителство в следвоенната си история, като това позволява освен това на най-силната европейска икономика да даде подобаващ отговор на предложенията за реформи в ЕС, предначертани от френския президент Еманюел Макрон, коментира британското издание. Едновременно френският президент и Меркел поздравиха решението на ГСДП, като Макрон заяви, че това са „добри новини за Европа“. Но изданието коментира, че като се има предвид вътрешните проблеми и в двете партии, стабилността на новото правителство най-вероятно ще бъде подложена на тест. В добавка това прави дясната формация Алтернатива за Германия най-голямата опозиционна партия, пише още вестника, отбелязвайки това като негативен факт. \r\nКогато бе обявено, че по-голямата част от ГСДП подкрепя нова голяма коалиция, новината бе приета повече с тихо облекчение, отколкото с ентусиазъм. \r\nГСДП наистина претърпя трансформация. След исторически слабия резултат на изборите през септември, лидерът на формацията Мартин Шулц изключи формиране на коалиция с Меркел, но пропадането на преговорите за „ямайска“ коалиция постави натиск срещу ГСДП за влизането в нови преговори за съвместно управление, в рамките на които формацията успя да си осигури ключовото финансово министерство. Въпреки всичко бившият председател на Европейския парламент си подаде оставката като лидер на формацията, отбелязва изданието, което бе резултат от разгорещен дебат и определено недоволство. \r\nКампанията срещу влизането в нова коалиция със Съюза (ХДС/ХСС) бе водена от лидера на младежкото крило на партията Кевин Кюхнерт, който защшитаваше тезата, че ГСДП трябва да остане в опозиция за да се „пресъздаде“, ако иска да избегне съдбата на френските социалисти. 28-годишният енергичен лидер изрази разочарованието си, когато стана ясно, че малко повече от 66% от членовете на формацията са подкрепили нова голяма коалиция, но заяви, че ще продължи да защитава своята позиция.\r\n*** Министър-председателят на Великобритания Тереза Мей изрази недоволство пред американския президент Доналд Тръмп заради неговите планове да наложи тарифи на вноса на стомана и алуминий, пише вестник The Times. Това е станало в рамките на телефонен разговор, проведен в недел на фона на възможността за търговско споразумение между Великобритания и САЩ. В опита да защити местната индустрия, Тръмп обяви миналата седмица, че неговата администрация ще наложи мита от 25% върху вносната стомана и 10% върху вносния алуминий, ход, който предизвика критиката на много министри, не само от Великобритания. Тръмп предупреди, че ако ЕС се опита да противодейства, САЩ ще наложат мита и върху вноса на европейски автомобили в страната. Коментарът му е направен на фона на предупрежденията на председателя н Европейската комисия Жан-Клод Юнкер, който заяви, че ЕС обмисля въвеждането на мита за някои американски продукти, сред които бърбъна, джинсите и моторите „Харли Дейвидсън“. \r\nСъгласно разпространената от офиса на премиера съобщение, Мей е „изказала своето дълбоко притеснение относно предстоящото въвеждане на тарифи за стоманата алуминия“, като освен това премиерът е отбеляза, че „общи действия са единствения начин да се реши проблема със световното свръхпроизводство“ без да се засегнат ничии интереси.\r\n*** Очертава се италианското движение „Пет звезди“ да бъде победителят от парламентарните избори в страната, проведени в неделя, сочат предварителните екзитполове, като някои от проучванията предполагат, че популистката партия ще спечели с до 10% пред всички други формации, пише вестник The Telegraph. Според различните проучвания, „Пет звезди“ ще получи между 29 и 32% от гласовете, но няма да успее да си осигури нужното за формиране на самостоятелно правителство мнозинство. \r\nСилвио Берлускони, 81-годишният бивш премиер на страната, изглеждаше разочарован след като малко след края на изборния ден в полунощ българско време излязоха предварителни данни, определящи между 13 и 16 процента за неговата партия „За Италия“. Ако предварителните проучвания се окажат верни, то това ще означава, че коалицията между формацията на Берлускони, лигата „Северен съюз“ и две по-малки партии също няма да успеят да формират самостоятелно мнозинство. Екзитполовете определят слабо представяне за управляващата Демократическа партия, която би взела не повече от 21%, което е нисък резултат за лявоцентристката партия, коментира изданието. Предварителни официални резултати се очакват по-късно в понеделник. \r\n*** Температурите отново ще се повишат в Лондон и югоизточната част на Великобритания, след като студеният фронт идващ от Сибир, станал известен като „чудовището от Изтока“, донесе усложнена обстановка в страната през изминалата седмица, пише Evening Standard. Температурите в столицата ще достигнат до 11 градуса в понеделник, но предупрежденията за сняг и лед са все още в сила за части от Северна Ирландия, Шотландия и северна Англия. \r\nЗаради обилните снегове много от влаковите пътувания във Великобритания бяха забавени или отменени, а властите предупреждават от възможността за наводнения, причинени от топящия се сняг. Националната метеорологична служба на Великобритания съобщи, че се очаква затопляне през предстоящата седмица.\r\nТова е приятна промяна в сравнение с досегашната ситуацията, отбелязва изданието, като припомня, че освен силните източни ветрове, Великобритания бе ударена и от бурята „Ема“, която допълнително усложни обстановката. Летищата в страната започнат отново работа, но някои авиокомпании предупредиха за намалени или променени разписания. \r\n***", "date": "2018.03.05", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/03/05/2495967/afp-sasht-osadiha-operatsiyata-na-siriyskata-armiya-v-iztochna-guta.html", "text": "САЩ осъдиха в неделя операцията на сирийската армия в контролирания от бунтовници квартал на Дамаск Източна Гута, предава AFP. В съобщение на Белия дом се казва, че „САЩ осъждат течащата военна офанзива на режима на Башар Асад, подкрепяна от Русия и Иран, която се води против хората в Източна Гута“. \r\nОт Вашингтон освен това обвиниха Москва в пренебрегване на резолюцията на Съвета за сигурност на ООН, която призовава за 30-дневно спиране на огъня. : Цанко Цолов", "date": "2018.03.05", "title": "AFP: САЩ осъдиха операцията на сирийската армия в Източна Гута"}
{"url": "http://www.focus-news.net/news/2018/03/05/2496208/reuters-prezidentat-na-frantsiya-prizova-sto-da-predprieme-merki-zaradi-novite-vnosni-mita-na-sasht.html", "text": "Президентът на Франция Еманюел Макрон заяви, че ЕС трябва да предприеме спешни мерки в Световната търговска организация (СТО), ако САЩ наложат вносни мита върху стоманата и алуминия, предава  Reuters.\r\nМакрон заяви, че планираните мерки са „икономически национализъм“ и че национализмът е война, от която всички страни губят. \r\n„Важно е в този контекст ЕС да реагира бързо и пропорционално в рамките на СТО“, допълни френският президент.  Виктор Турмаков", "date": "2018.03.05", "title": "Reuters: Президентът на Франция призова СТО да предприеме мерки заради новите вносни мита на САЩ"}
{"url": "http://www.focus-news.net/news/2018/03/05/2495986/pregled-na-mezhdunarodnite-novini-do-6-chasa-agentsiya-fokus.html", "text": "Земетресение с магнитуд от 3,2 по скалата на Рихтер е регистрирано в Западна Турция в ранните часове на понеделник, съобщава Европейският средиземноморски сеизмологичен център. Епицентърът му се е намирал на девет километра под земната кора и е отдалечен на 112 километра от Измир и на 47 километра от Балъкешир. Не се съобщава жертви или разрушения. \r\n*** Ако започне дебат на стотиците предложени от ВМРО-ДПМНЕ поправки по закона за езиците, ще бъдат нужни най-малко шест месеца за да се обсъдят всички те, заяви македонският премиер Зоран Заев след двучасова среща с лидер на ВМРО-ДПМНЕ Християн Мицковски. Според министър-председателя, ако „има малко разум, ще се даде възможност да се приеме законът за езиците“. „Не можем да позволим страната да бъде блокирана в следващите шест месеца, които са важни за евроинтеграцията. Това значи, че ще останат блокирани и процесите, свързани със срещата на НАТО през юни. Призовавам за разум“, подчерта Заев. Той отбеляза, че когато неговата партия е била в опозиция, не е била съгласна някои неща, но е оставила процесите да вървят и добави, че правителството няма да се меша в работата на съда относно задържаните след 27 април членове на ВМРО-ДПМНЕ. \r\n*** Президентите на САЩ и Египет съответно Доналд Тръмп и Абдел Фатах ас Сиси са обсъдили по време на телефонен разговор в неделя действията на Русия и Иран в Сирия и хуманитарната криза в Източна Гута, това съобщиха от пресцентъра на Белия дом.\r\nСпоред разпространеното съобщение, „лидерите са обсъдили оказваната от Русия и Иран поддръжка за жестоките атаки против невинни граждани от страна на режима на Башар Асад“. Тръмп и неговият египетски колега освен това са се съгласили „да работят за преодоляването на хуманитарната криза в Сирия, постигане на арабско единство и безопасност в региона“. \r\nПо-рано в неделя сирийският президент Башар Асад обяви, че операцията на правителствената операция в контролирания от бунтовници квартал Източна Гута ще продължи, като в същото време няма да бъде отнемана възможността на цивилното население да напусне района. \r\n*** Южнокорейска делегация, водена от високопоставени официални лица ще отпътува за Пхенян в понеделник, разкриха от анонимни официални лица от президентството. Делегацията има за цел да убеди Северна Корея да седне на масата за преговори с Вашингтон. \r\nДелегацията се състои от 10 души и е водена от председателя на Националния офис за отбрана Чън Ей-йон ще отпътува в около 07:00 часа българско време от летище, намиращо се край Сеул. Очаква се малко преди да отпътуват, Чън Ей-йон да даде пресконференция относно намеренията на делегацията. В севернокорейската столица той ще бъде придружаван от директора на Националната разузнавателна служба и високопоставен член на министерството за обединение. \r\nАгенцията припомня, че в рамките на Зимната Олимпиада едновременно Северна Корея и Вашингтон изразиха желание за преговори, но от Белия дом настояват Пхенян да извърши денуклеаризация преди това, докато Северна Корея подчертават, че не смятат да седнат на масата за преговори, ако им бъдат поставяни предварителни условия. \r\n*** Бившият италиански премиер Силвио Берлускони и неговата дясна коалиция има преднина и най-вероятно ще спечелят най-много гласове на парламентарните избори в Италия, това показват множество екзитполове след приключилия в полунощ българско време вот. Според проучваният, коалицията, състояща се от четири партии ще спечели между 31 и 41%, като екзитполовете са единодушни, че движението „Пет Звезди“ ще събере втората най-голяма подкрепа, която ще бъде между 29 и 32%. Очертава се управляващата Демократическа партия да бъде трета политическа сила. \r\nАгенцията припомня, че кандидат на коалицията, водена от тримандатния премиер, не е самият Берлускони, който не може да служи на публична длъжност заради издадената срещу него присъда, а действащият председателя на Европейския парламент Атнонио Таяни.\r\nВотът бе организиран в неделя, като урните отвориха в 08:00 часа българско време, а изборният ден приключи в полунощ.\r\n*** Френският външен министър Жан-Ив льо Дриан пристигна през нощта на неделя срещу понеделник на посещение в Техеран, където ще обсъди подписаното през 2015 г. иранско ядрено споразумение и ролята на Иран в конфликта в Сирия. \r\nТова е първото посещение на представител на една от европейските държави, подписали иранската сделка от както американският президент Доналд Тръмп заплаши да оттегли САЩ от нея, ако споразумението не бъде реформирано до месец май. От екипа на външния министър са разкрили също така, че льо Дриан е заявил ясно, че „не е емисар на Доналд Тръмп“, отбелязва агенцията. \r\nПосещението бе насрочено за януари, но впоследствие бе отложено заради протестите в страната. „Искаме да запазим иранското споразумение, защото то работи, ефективно е и иранците го спазват“, заявиха още от външното министерство. Първият дипломат на Париж е изразил обаче мнението, че ако не се постави край на иранската балистична програма, страната ще бъде „винаги подозирана, с причина, че иска да развие ядрени оръжия“. От Техеран отричат това да е тяхната цел, като иранското правителтво защитава позицията, че \"ракетите са с отбранителни цели“. \r\n*** Посолството на САЩ в Анкара ще преустанови временно работата на пети март заради заплашена сигурност, това се казва в официално съобщение на американската дипломатическа мисия. Според разпространената официална информация, в понеделник ще бъдат обслужвани само извънредни и спешни случаи. Мисията призовава също така гражданите на САЩ в Турция да избягват големите тълпи и сградата на посолството и да съблюдават личната си сигурност, когато посещават популярни туристически дестинации и оживени места. От представителството не са уточнили за какъв вид заплаха става въпрос. Очаква се още информация относно това кога посолството ще възстанови работата си. \r\n*** Мирен протест в защита на името „Македония“ се проведе в неделя в центъра на Скопие. Говорителите на митинга заявиха пред събралите се хора, че въпросите за името, идентичността, промяната на Конституцията и езика са неща, върху които всеки гражданин трябва да има позиция, тъй като те създават безпокойство. Актрисата Камка Тоциновска, която е поддръжник на движението „Ние сме Македония“, което е организатор на протеста, заяви, че преговорите чрез посредника Матю Нимиц трябва да бъдат прекратени, а вместо това Скопие да се обърне към Общото събрание на ООН, което е единствената международна организация, където Македония е пълноправен член. \r\nПодобни протести македонската диаспора организира освен това в САЩ, Холандия, Швеция, Австралия, Нова Зеландия и Великобритания. \r\n***", "date": "2018.03.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/05/2495980/evening-standard-ochakva-se-podobryavane-na-meteorologichnata-obstanovka-vav-velikobritaniya.html", "text": "Температурите отново ще се повишат в Лондон и югоизточната част на Великобритания, след като студеният фронт идващ от Сибир, станал известен като „чудовището от Изтока“, донесе усложнена обстановка в страната през изминалата седмица, пише Evening Standard. Температурите в столицата ще достигнат до 11 градуса в понеделник, но предупрежденията за сняг и лед са все още в сила за части от Северна Ирландия, Шотландия и северна Англия. \r\nЗаради обилните снегове много от влаковите пътувания във Великобритания бяха забавени или отменени, а властите предупреждават от възможността за наводнения, причинени от топящия се сняг. Националната метеорологична служба на Великобритания съобщи, че се очаква затопляне през предстоящата седмица.\r\nТова е приятна промяна в сравнение с досегашната ситуацията, отбелязва изданието, като припомня, че освен силните източни ветрове, Великобритания бе ударена и от бурята „Ема“, която допълнително усложни обстановката. Летищата в страната започнат отново работа, но някои авиокомпании предупредиха за намалени или променени разписания. : Цанко Цолов", "date": "2018.03.05", "title": "Evening Standard: Очаква се подобряване на метеорологичната обстановка във Великобритания"}
{"url": "http://www.focus-news.net/news/2018/03/05/2495985/emsc-zemetresenie-s-magnitud-ot-32-po-skalata-na-rihter-e-registrirano-v-zapadna-turtsiya.html", "text": "Земетресение с магнитуд от 3,2 по скалата на Рихтер е регистрирано в Западна Турция в ранните часове на понеделник, съобщава Европейският средиземноморски сеизмологичен център. Епицентърът му се е намирал на девет километра под земната кора и е отдалечен на 112 километра от Измир и на 47 километра от Балъкешир. Не се съобщава жертви или разрушения. : Цанко Цолов", "date": "2018.03.05", "title": "EMSC: Земетресение с магнитуд от 3,2 по скалата на Рихтер е регистрирано в Западна Турция"}
{"url": "http://www.focus-news.net/news/2018/03/05/2495975/the-guardian-angela-merkel-si-osiguri-chetvarti-mandat-sled-kato-gsdp-podkrepi-nova-golyama-koalitsiya.html", "text": "Ангела Меркел си осигури четвърти мандат като канцлер, след като Германската социалдемократическа партия се съгласи да влезе в нова голяма коалиция със Съюза (ХДС/ХСС), пише вестник Guardian. \r\nOбявеното в неделя съгласие слага край на почти шестмесечната несигурност в германската политика, най-големият период, в който страната е била без правителство в следвоенната си история, като това позволява освен това на най-силната европейска икономика да даде подобаващ отговор на предложенията за реформи в ЕС, предначертани от френския президент Еманюел Макрон, коментира британското издание. Едновременно френският президент и Меркел поздравиха решението на ГСДП, като Макрон заяви, че това са „добри новини за Европа“. Но изданието коментира, че като се има предвид вътрешните проблеми и в двете партии, стабилността на новото правителство най-вероятно ще бъде подложена на тест. В добавка това прави дясната формация Алтернатива за Германия най-голямата опозиционна партия, пише още вестника, отбелязвайки това като негативен факт. \r\nКогато бе обявено, че по-голямата част от ГСДП подкрепя нова голяма коалиция, новината бе приета повече с тихо облекчение, отколкото с ентусиазъм. \r\nГСДП наистина претърпя трансформация. След исторически слабия резултат на изборите през септември, лидерът на формацията Мартин Шулц изключи формиране на коалиция с Меркел, но пропадането на преговорите за „ямайска“ коалиция постави натиск срещу ГСДП за влизането в нови преговори за съвместно управление, в рамките на които формацията успя да си осигури ключовото финансово министерство. Въпреки всичко бившият председател на Европейския парламент си подаде оставката като лидер на формацията, отбелязва изданието, което бе резултат от разгорещен дебат и определено недоволство. \r\nКампанията срещу влизането в нова коалиция със Съюза (ХДС/ХСС) бе водена от лидера на младежкото крило на партията Кевин Кюхнерт, който защшитаваше тезата, че ГСДП трябва да остане в опозиция за да се „пресъздаде“, ако иска да избегне съдбата на френските социалисти. 28-годишният енергичен лидер изрази разочарованието си, когато стана ясно, че малко повече от 66% от членовете на формацията са подкрепили нова голяма коалиция, но заяви, че ще продължи да защитава своята позиция. : Цанко Цолов", "date": "2018.03.05", "title": "The Guardian: Aнгела Меркел си осигури четвърти мандат след като ГСДП подкрепи нова голяма коалиция"}
{"url": "http://www.focus-news.net/news/2018/03/05/2495990/aktualna-patna-obstanovka.html", "text": "Температурите са в интервала от –7° до +6°. Времето над страната е облачно. Слаб до умерен е вятърът духа в областите Смолян и Русе. Дъжд вали в областите Перник, Пазарджик и в районите на Карлово и Кърнаре (обл.Пловдив); Криводол (обл.Враца); Вакарел и пр. „Тракия“ (обл.София); Прохода на  Републиката (обл.Ст.Загора). Това съобщиха от пресцентъра на Агенция „Пътна инфраструктура“. Пътните настилки са мокри, по усойните места заледени или заснежени и обработени.\r\nНамалена видимост поради мъгла: \r\n- до 20 м в района на Костенец – Боровец (обл.София);\r\n- до 50 м в районите на Петрохан и Берковица (обл.Монтана); Твърдица и планинската част    на обл.Сливен; Омуртаг (обл.Търговище); Априлци и Добродан (обл.Ловеч); АМ „Хемус“, АМ „Тракия“ и АМ „Люлин“ (обл.София); Вакарел (обл.София);\r\n- до 100 м в районите на Мездра и Леденика (обл.Враца); Летница и Шипково (обл.Ловеч); Долно Вършило и АМ „Тракия“ (обл.Пазарджик); Гривица, Деков, Муселиево и Любеново /обл.Плевен/; пр. „Република“ (обл.Ст.Загора).\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцялогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nУчастък на София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания. Срок до 06.03.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Ограничено е движението за всички МПС по път III-358 Шипково – Рибарица поради снегонавявания.  Срок до 06.03.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-861: Движението по път III-861 Югово – Лъки се осъществява задължително с вериги за всички МПС поради снегонавявания. Срок до 06.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 06.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.05", "title": "Актуална пътна обстановка"}
{"url": "http://www.focus-news.net/news/2018/03/05/2495976/the-times-tereza-mey-predupredi-donald-tramp-da-ne-zapochva-targovska-voyna.html", "text": "Министър-председателят на Великобритания Тереза Мей изрази недоволство пред американския президент Доналд Тръмп заради неговите планове да наложи тарифи на вноса на стомана и алуминий, пише вестник The Times. Това е станало в рамките на телефонен разговор, проведен в недел на фона на възможността за търговско споразумение между Великобритания и САЩ. В опита да защити местната индустрия, Тръмп обяви миналата седмица, че неговата администрация ще наложи мита от 25% върху вносната стомана и 10% върху вносния алуминий, ход, който предизвика критиката на много министри, не само от Великобритания. Тръмп предупреди, че ако ЕС се опита да противодейства, САЩ ще наложат мита и върху вноса на европейски автомобили в страната. Коментарът му е направен на фона на предупрежденията на председателя н Европейската комисия Жан-Клод Юнкер, който заяви, че ЕС обмисля въвеждането на мита за някои американски продукти, сред които бърбъна, джинсите и моторите „Харли Дейвидсън“. \r\nСъгласно разпространената от офиса на премиера съобщение, Мей е „изказала своето дълбоко притеснение относно предстоящото въвеждане на тарифи за стоманата алуминия“, като освен това премиерът е отбеляза, че „общи действия са единствения начин да се реши проблема със световното свръхпроизводство“ без да се засегнат ничии интереси.: Цанко Цолов", "date": "2018.03.05", "title": "The Times: Тереза Мей предупреди Доналд Тръмп да не започва търговска война"}
{"url": "http://www.focus-news.net/news/2018/03/05/2495979/the-telegraph-ochertava-se-dvizhenieto-pet-zvezdi-da-bade-nay-golyamata-formatsiya-v-italianskiya-parlament.html", "text": "Очертава се италианското движение „Пет звезди“ да бъде победителят от парламентарните избори в страната, проведени в неделя, сочат предварителните екзитполове, като някои от проучванията предполагат, че популистката партия ще спечели с до 10% пред всички други формации, пише вестник The Telegraph. Според различните проучвания, „Пет звезди“ ще получи между 29 и 32% от гласовете, но няма да успее да си осигури нужното за формиране на самостоятелно правителство мнозинство. \r\nСилвио Берлускони, 81-годишният бивш премиер на страната, изглеждаше разочарован след като малко след края на изборния ден в полунощ българско време излязоха предварителни данни, определящи между 13 и 16 процента за неговата партия „За Италия“. Ако предварителните проучвания се окажат верни, то това ще означава, че коалицията между формацията на Берлускони, лигата „Северен съюз“ и две по-малки партии също няма да успеят да формират самостоятелно мнозинство. Екзитполовете определят слабо представяне за управляващата Демократическа партия, която би взела не повече от 21%, което е слабо представяне за лявоцентристката партия, коментира изданието. Предварителни официални резултати се очакват по-късно в понеделник. : Цанко Цолов", "date": "2018.03.05", "title": "The Telegraph: Очертава се движението „Пет звезди“ да бъде най-голямата формация в италианския парламент"}
{"url": "http://www.focus-news.net/news/2018/03/05/2495981/tass-prezidentite-na-sasht-i-egipet-sa-obsadili-deystviyata-na-rusiya-i-iran-v-siriya.html", "text": "Президентите на САЩ и Египет съответно Доналд Тръмп и Абдел Фатах ас Сиси са обсъдили по време на телефонен разговор в неделя действията на Русия и Иран в Сирия и хуманитарната криза в Източна Гута, това съобщиха от пресцентъра на Белия дом, предава ТАСС.\r\nСпоред разпространеното съобщение, „лидерите са обсъдили оказваната от Русия и Иран поддръжка за жестоките атаки против невинни граждани от страна на режима на Башар Асад“. Тръмп и неговият египетски колега освен това са се съгласили „да работят за преодоляването на хуманитарната криза в Сирия, постигане на арабско единство и безопасност в региона“. \r\nПо-рано в неделя сирийският президент Башар Асад обяви, че операцията на правителствената операция в контролирания от бунтовници квартал Източна Гута ще продължи, като в същото време няма да бъде отнемана възможността на цивилното население да напусне района. : Цанко Цолов", "date": "2018.03.05", "title": "ТАСС: Президентите на САЩ и Египет са обсъдили действията на Русия и Иран в Сирия"}
{"url": "http://www.focus-news.net/news/2018/03/05/2495988/cnn-ochakva-se-po-nisak-rast-na-kitayskata-ikonomika-prez-2018-g.html", "text": "Китайското правителство обяви в понеделник, че се очаква икономически ръст от 6,5% за 2018 г., което е малко по-ниско от постигнатия от 6,9% през миналата година растеж, съобщава CNN. Самопоставената цел, която бе разкрита в рамките на годишната среща на китайските законодатели в Пекин, съвпада с очакванията на световните икономисти, отбелязва телевизията. Забавеният растеж е причинен от усилията на Китай да ограничи рисковете във финансовата си система и затвори някои неефективни и замърсящи околната среда фабрики. \r\nВсъщност от Пекин поставиха за своя цел през 2017 г. отново 6,5% ръст на икономиката, като в крайна сметка надминаха очакванията си. : Цанко Цолов", "date": "2018.03.05", "title": "CNN: Очаква се по-нисък ръст на китайската икономика през 2018 г."}
{"url": "http://www.focus-news.net/news/2018/03/05/2495992/predstoyashti-mezhdunarodni-sabitiya-za-5-mart-agentsiya-fokus.html", "text": "***Отбелязва се 65-ата годишнина от смъртта на Йосиф Висарионович Джугашвили – Сталин\r\n***Конгрес на Централния комитет на Китайската комунистическа партия в Пекин, на който се очаква председателят на партията Си Дзинпин да получи втори мандат на поста с удължено времетраене\r\n***Среща на ръководството на Християнсоциалния съюз (ХСС)\r\n***Президентът на САЩ Доналд Тръмп ще приеме премиера на Израел Бенямин Нетаняху в Белия Дом\r\n***\r\nТехеран. Министърът на външните работи на Франция Жан-Ив льо Дриан е на посещение в Техеран\r\n***Продължава настъплението на Сирийската арабска армия в предградието на Дамаск -Източна Гута\r\n***", "date": "2018.03.05", "title": "Предстоящи международни събития за 5 март (Агенция „Фокус“)"}
{"url": "http://www.focus-news.net/news/2018/03/05/2495993/the-telegraph-pochina-sar-rodzhar-banistar-parviyat-atlet-koyto-probyaga-edna-milya-za-po-malko-chetiri-minuti.html", "text": "Първият атлет, който избяга една миля (1,6 км.) британецът сър Роджът Банистър е починал на 88-годишна възраст в събота, пише вестник The Telegraph. Макар неговият рекорд от 3 минути, 59 секунди и четири стотни да стоя неподобрен само 46 дни, със своето бягане от шести май 1954 г., Банистър влезе в историята. Освен атлет, покойният британец бе и известен неврохирург. \r\nСемейството му е съобщило, че „сър Роджър Банистър почина спокойна в Оксфорд на трети март 2018 г., на 88 години, край своето семейство и тези, които го обичаха“.: Цанко Цолов", "date": "2018.03.05", "title": "The Telegraph: Почина сър Роджър Банистър, първият атлет, който пробяга една миля за по-малко четири минути"}
{"url": "http://www.focus-news.net/news/2018/03/05/2495991/predstoyashti-sabitiya-v-stranata-za-5-mart-agentsiya-fokus.html", "text": "***\r\nОт 07.30 часа при разклона за кв. „Абдовица“ ще се състои протест срещу голата сеч, извършвана по поречието на река Искър, обхващаща 93 дка площ, находящи се от кв. „Димитър Миленков“ до Аерогара-София, включващи „Големият парк“ на кв. „Абдовица“ и с. Бусманци. \r\n***\r\nОт 10.00 до 17.00 часа единственият по рода си „Салон на музеите” в НДК ще бъде с вход свободен. Посетителите ще могат да се запознаят със специалната селекция от музейните сбирки на столични и регионални музеи и галерии от всички краища на България. Достъпът в сградата е през вход А4.\r\n***\r\nОт 14.00 часа във Военния дом-паметник (ул. „Солунска“21) ще се проведе учредителният конгрес на Българско надпартийно движение „Кубрат“ (БНСК).\r\n***\r\nВ 16.00 часа в Националния исторически музей ще бъде открита изложбата „Златарството по българските земи XVI-XX в.“.\r\n***\r\nОт 19.00 часа в Сити Марк Арт Център ще се състои третият концерт от поредицата „Млади виртуози за българската култура\", организирана съвместно с Фондация „Йордан Камджалов\" с вход свободен. \r\n***\r\nОт 14.00 часа в галерия „Георги Петров” в „Луксор сити център”, Младежи ГЕРБ-Добрич организира среща на тема „Здравословното хранене като част от здравословния начин на живот“.\r\n***\r\nОт 10.00 до 11.30 часа в офиса на ПП ГЕРБ (пл. „Свобода“ №1) народният представител Радослава Чеканска ще има приемен ден. \r\n***\r\nВ 12.00 часа пред сградата на Второ районно полицейско управление в града ще се проведе протест в подкрепа на д-р Иван Димитров, обвинен в убийството на 38-годишен мъж.\r\n***\r\nОт 18.00 часа в зала „Петър Стайков“ ще бъде представена самостоятелна изложба живопис на Симеон Николов. \r\n***\r\nВ Регионална библиотека „Стилиян Чилингиров\" ще бъде представена фотоизложба на Бахгет Искандер „Духовното присъствие на Унгария в България”.", "date": "2018.03.05", "title": "Предстоящи събития в страната за 5 март (Агенция „Фокус“)"}
{"url": "http://www.focus-news.net/news/2018/03/05/2495987/tass-novi-provokatsii-ot-strana-na-severna-koreya-shte-podronyat-dialog-sas-seul-zayaviha-ot-yuzhnokoreyskoto-vanshno-ministerstvo.html", "text": "Нови провокации от страна на Северна Корея ще подронят установилата се на Корейския полуостров атмосфера на помирение и повлияят негативно на перспективата за конструктивен диалог, това заяви външният министър на Южна Корея Кан Кьон-хуа по време на пресконференция пред журналисти, предава ТАСС. \r\n„Не е нужно Северна Корея да извършва нови провокации. Ядрените или ракетните изпитания ще подкопаят наскоро възстановения вътрешнокорейски диалог“, заяви външният министър.\r\n„Нашата позиция е, че ядрената програма на Северна Корея е неприемлива. Денуклеаризацията на Корейския полуостров е крайната ни цел“, завърши Кан Кьон-хуа, като отбеляза, че Пхенян не показва знаци на интерес по темата. \r\nПо-късно в понеделник южнокорейска делегация лети за северния си съсед с цел да убеди Пхенян да седне на масата за преговори с Вашингтон.  В рамките на Зимната Олимпиада едновременно Северна Корея и Вашингтон изразиха желание за преговори, но от Белия дом настояват Пхянан да извърши денуклеаризация преди това, докато Северна Корея подчертават, че не смятат да седнат на масата за преговори, ако им бъдат поставяни предварителни условия. : Цанко Цолов", "date": "2018.03.05", "title": "ТАСС: Нови провокации от страна на Северна Корея ще подронят диалог със Сеул, заявиха от южнокорейското външно министерство"}
{"url": "http://www.focus-news.net/news/2018/03/05/2495995/ministar-neno-dimov-shte-predsedatelstva-saveta-na-es-po-okolna-sreda-v-bryuksel.html", "text": "В Брюксел ще се проведе заседание на Съвета на ЕС по околна среда. То ще бъде председателствано от министъра на околната среда и водите Нено Димов в качеството му на ротационен председател. Това съобщиха от пресцентъра на Министерството на околната среда и водите. На първото си заседание по време на Българското председателство министрите по околна среда на държавите членки ще бъдат приканени да споделят вижданията си по два важни незаконодателни въпроса. Първата тема, която ще бъде обект на обсъжданията, е как да бъде стимулиран процесът на позеленяване на Европейския семестър. Вижданията на Българското председателство са, че това ще допринесе за повишаването на растежа и ще гарантира нови работни места посредством зелени устойчиви инвестиции. Вторият въпрос е свързан с т.н. Мини пакет за кръгова икономика, съдържащ съобщения на Европейската комисия относно изпълнение на Плана за действие за кръгова икономика. Държавите членки ще обсъдят какъв би бил най-добрият подход за съществено повишаване употребата на рециклирани пластмаси и последващо повишаване възможностите за печалба от пазара на вторични суровини в ЕС. Ще обсъдят също и какви мерки на равнище ЕС могат да осигурят икономически стимули за бизнеса за разработване на по-устойчиви пластмасови продукти. \r\nМинистър Димов ще запознае Съвета с резултатите от провелия се в началното на февруари т.г. 21 Европейски форум по екоиновации в областта на качеството на въздуха, организиран съвместно от Министерството на околната среда и водите и Европейската комисия.", "date": "2018.03.05", "title": "Министър Нено Димов ще председателства Съвета на ЕС по околна среда в Брюксел"}
{"url": "http://www.focus-news.net/news/2018/03/05/2495996/afp-gari-oldman-specheli-oskar-za-rolyata-si-v-nay-mrachniyat-chas.html", "text": "Актьорът Гари Олдман спечели „Оскар“ за най-добър актьор за превъплащението си в Уинстън Чърчил във филма „Най-мрачният час“, съобщава AFP. Актьорът, известен с по-честите си роли на антагонисти успя да се пребори в конкуренция, включваща Дензъл Уошингтън, Тимъти Шаламет, Даниъл Дей-Луис и Даниел Калууя. За същата роля по-рано Олдман спечели и „Златен глобус“.: Цанко Цолов", "date": "2018.03.05", "title": "AFP: Гари Олдман спечели „Оскар“ за ролята си в „Най-мрачният час“"}
{"url": "http://www.focus-news.net/news/2018/03/05/2495994/nimh-oblachnostta-nad-stranata-shte-e-znachitelna-maksimalnite-temperaturi-shte-sa-ot-2-3-v-severozapadna-balgariya-do-12-13-v-yugozapadnite-rayoni.html", "text": "Днес облачността над страната ще е значителна. Преди обяд на места в равнините и котловините видимостта ще е намалена, а в следобедните часове, главно над югозападните райони отново ще завали дъжд, предимно слаб. Вятърът ще e слаб, в източните райони – до умерен от изток-югоизток. Максималните температури ще са от 2°-3° в Северозападна България до 12°-13° в югозападните райони, за София – около 6°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.  Атмосферното налягане ще се повиши, но ще остане по-ниско от средното за март. Над Черноморието ще бъде облачно. Ще духа до умерен югоизточен вятър. Максималните температури ще са 5°-7°. Температурата на морската вода е 5°-6°. Вълнението на морето ще бъде 2-3 бала. Над планините ще бъде предимно облачно и мъгливо. След обяд в масивите в западната половина на страната ще завали дъжд, над 1700-1800 метра – сняг. Ще духа умерен до силен южен вятър. Максималната температура на височина 1200 метра ще е около 6°, на 2000 метра – около минус 1°.", "date": "2018.03.05", "title": "НИМХ: Облачността над страната ще е значителна, максималните температури ще са от 2°-3° в Северозападна България до 12°-13° в югозападните райони"}
{"url": "http://www.focus-news.net/news/2018/03/05/2495997/pernik-survakarskata-grupa-na-selo-kralev-dol-grabna-vtoro-myasto-na-festivala-v-yambol-kukerlandiya.html", "text": "Сурвакарската група на пернишкото село Кралев дол грабна второ място на фестивала в Ямбол „Кукерландия” и парична сума от 350 лева за блестящото си представяне, съобщи кметът на населеното място Пламен Георгиев и водач на групата. Това съобщиха от пресцентъра на Община Перник.  В тазгодишното издание на фиестата участваха над 60 състава. Двудневното дефиле на маскарадните групи бе кулминацията на празника, което се проведе в края на февруари. Събитието събра многохилядно множество от участници и зрители в градския парк на Ямбол, който по традиция беше преобразен като „Кукерград“ с две сцени, много атракциони, инсталации и ателиета на открито, пищен базар. Мечкарската група на село Кралев дол участва в сурвакарските празници от незапомнени времена. Групата има две отделни звена. \r\nПървата част, която се състои от: жених, невеста, кум, кума, поп, цигани, мечка, мечкар и музиканти, облечени в традиционни национални носии. Групата на „звончарите” е ръководена от болюбашия. Облеклото им е от кожи. Маските също са изработени от кожи, рога и други естествени материали. Неизменен атрибут към костюмите са звънците и хлопатарите, различни по големина и звук, също така и дървените геги, изработени от дрен и леска. Групата е носител на множество награди, както в България, така и от чужбина. Всяка година на 14 – ти януари мечкарската група, ръководена от болюбашията обикаля цялото селище. Влиза във всяка къща и отправя благословии, а стопаните даряват със сушени плодове, месо, ракия, вино и пари. В края на деня, след като са обиколени всички къщи, на площада в селото се играе така нареченото мечкарско хоро, за да се прогонят злите духове и болести от селото. Запазването на този обичай до наши дни се дължи на приемствеността между поколенията.", "date": "2018.03.05", "title": "Перник: Сурвакарската група на село Кралев дол грабна второ място на фестивала в Ямбол „Кукерландия”"}
{"url": "http://www.focus-news.net/news/2018/03/05/2495984/v-plovdiv-se-provede-protest-v-podkrepa-na-d-r-ivan-dimitrov-zadarzhan-za-ubiystvoto-na-38-godishen-tsiganin-obzor.html", "text": "Пред сградата на Второ районно управление на полицията в Пловдив се проведе протест в подкрепа на д-р Иван Димитров, задържан за убийството на 38-годишен циганин.  Хората се организираха в социалната мрежа на база на излязлата информация в медиите, че докторът и семейството им са били обект на нападение от крадци и при самозащита Димитров е убил единият от тях. В събота Окръжна прокуратура разпространи съобщение, че е задържала за 72 часа лекарят в обвинение за убийство и предстои вземане на мярка за неотклонение „задържане под стража“. Предвиденото от закона наказание за престъплението е лишаване от свобода от десет до двадесет години.\r\nПротестиращите скандираха „Свобода за д-р Димитров!“. На протеста дойдоха колеги и съседи на д-р Иван Димитров, както и граждани, които го подкрепят. Всички колеги и съседи на задържания лекар разказват, че той е добър човек и професионалист, който винаги се притичва на помощ, когато е необходимо. Протестиращите настояват за спешни промени в законодателството, така че всеки да има право да защити себе си, семейството и собствеността си, когато те нападнат, или нахлуе крадец в дома ти. \r\nПротестите в защита на д-р Иван Димитров ще продължат и през следващите дни, обявиха протестиращите. В понеделник, от 10.00 часа те ще излязат отново пред полицията. Започна и подписка в защита на обвинения лекар. „Събрали сме се за свободата на доктора, защото не е нормално в държавата ни това да се случва“, каза Евгения Запрянова, колега на д-р Димитров. „Всички тук искаме доктора да бъде освободен, да бъде със семейството си, където му е мястото“, каза Запрянова. Тя разказа, че знае от медиите, че двама цигани са нахлули в дома на доктора, той се е срещнал лице в лице с тях, единият даже го е наръгал с нож в крака, а другият си е изпуснал пистолета. Именно с него д-р Димитров е застрелял единият от циганите. „Лекарят има две прекрасни дъщери и съпруга, които са потресени от случилото се“, разказа още Евгения Запрянова. \r\nД-р Димитров е постъпил като всеки честен българин, защитил е честта и достойнството на семейството си и непрекостновеността на дома си. Това каза д-р Румен Дачев, който е колега с д-р Димитров от 15 години. „Политиците трябва да променят закона у нас, така, както е в САЩ – всеки, който нощно време дойде в дома ти да краде, да имаш право на самозащита и да не носиш никаква наказателна отговорност за това“, каза д-р Дачев. „Нямам инфорамация той да е имал незаконно оръжие. Доколкото разбрах единият от рецидивистите е имал оръжие и го е изпуснал, а той го е хванал в движение и се е саморазправил с него“, добави д-р Дачев. По думите му неговият колега е голям професионалист и добър човек, нямал е никакви проблеми с пациенти,  нито с колеги досега. \r\nВеличка Стоянова, съседка на д-р Димитров също разказа, че го познава от малък, той винаги оказва помощ при необходимост. И семейството му е добро. Съседите са уплашени, тъй като това е можело да бъде домът на всеки един от тях. \r\nНа протеста дойде за малко и съпругата на д-р Иван Димитров, която сподели, че всичко е много стресиращо за тях и още са в шок, но се надяват силно той да бъде освободен.  \r\n„Свобода за доктора“, викаха днес протестиращите. „Нямаме намерение да оставяме да се безчинства срещу него. На свобода са рецидивисти с множество регистрации на престъпления, а наказват невинни хора“, говореха пред микрофона протестиращите.   \r\nЦветана ТОНЧЕВА", "date": "2018.03.05", "title": "В Пловдив се проведе протест в подкрепа на д-р Иван Димитров, задържан за убийството на 38-годишен циганин (ОБЗОР)"}
{"url": "http://www.focus-news.net/news/2018/03/05/2495999/plovdiv-parkiraneto-v-sinya-zona-v-grada-shte-bade-bezplatno.html", "text": "Паркирането в \"Синя зона\" в града ще бъде безплатно. Това съобщиха за Радио „Фокус“ – Пловдив от ОП „Паркиране и репатриране“. Всички паркоместа в обхвата на \"Синя зона\" са почистени от снега и са достъпни, увериха от общинското предприятие. Престоят ще се плаща от 6 март. През всички празнични дни дежурни паяци вдигат автомобилите на нарушителите.\r\nТони МИХАЙЛОВ", "date": "2018.03.05", "title": "Пловдив: Паркирането в \"Синя зона\" в града ще бъде безплатно"}
{"url": "http://www.focus-news.net/news/2018/03/05/2496000/the-local-frantsiya-es-skoro-shte-taksuva-golemite-internet-kompanii-obyavi-frenskiyat-finansov-ministar.html", "text": "ЕС скоро ще излезе с план за таксуване с данъци на големите интернет компании като „Амазон“ и „Фейсбук“, налагайки облагане между два и шест процента върху техните доходи във всяка държава, където действат, заяви френският финансов министър Бруно льо Мер, пише местната редакция на The Local. В интервю за местно издание, министърът е заявил, че „процентът ще бъде по-близо до два, отколкото до шест“. \r\nЕвропейската комисия обяви по-рано, че до края на месец март ще представи мащабни промени на своите данъчни правила, които в момента позволяват на американските дигитални гиганти да декларират доходите си от целия ЕС в която си пожелаят страна. Това води компаниите към Ирландия, Нидерландия и Люксембург, където данъците са по-ниски и лишава останалите членове от такъв вид доходи, пише изданието. Според привърженици на идеята, до сега т.нар. голяма четворка – „Гугъл“, „Амазон“, „Фейсбук“ и „Ейпъл“ са лишили правителствата на страните от ЕС от милиарди евро доходи, плащайки само определена част на държавите с по-ниски данъци.  : Цанко Цолов", "date": "2018.03.05", "title": "The Local (Франция): ЕС скоро ще таксува големите интернет компании, обяви френският финансов министър"}
{"url": "http://www.focus-news.net/news/2018/03/05/2496004/api-dvizhenieto-po-pat-i-2-belokopitovo-ruse-se-osashtestvyava-v-edna-lenta-poradi-patnotransportnoto-proizshestvie.html", "text": "Движението по път I-2 Белокопитово – Русе се осъществява в една лента поради пътнотранспортното произшествие, съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.03.05", "title": "АПИ: Движението по път I-2 Белокопитово – Русе се осъществява в една лента поради пътнотранспортното произшествие"}
{"url": "http://www.focus-news.net/news/2018/03/05/2496002/kyustendil-narodniyat-predstavitel-ot-gerb-radoslava-chekanska-shte-provede-priemen-den-v-dupnitsa.html", "text": "Народният представител от ГЕРБ Радослава Чеканска организира приемен в град Дупница. Това съобщиха от пресцентъра на ПП ГЕРБ. Приемната за граждани ще се проведе от 10.00 до 11.30 часа в офиса на политическата сила, намиращ се на пл. \"Свобода\" №1 (ниското тяло на сградата на Община Дупница).", "date": "2018.03.05", "title": "Кюстендил: Народният представител от ГЕРБ Радослава Чеканска ще проведе приемен ден в Дупница"}
{"url": "http://www.focus-news.net/news/2018/03/05/2496003/denyat-5-mart-v-balgarskata-istoriya.html", "text": "2003 г.\r\nПрезидентът Георги Първанов връчва на Гиньо Ганев Орден „Стара планина” – първа степен.\r\nПрезидентът връчва на проф. Иван Маринов (посмъртно) Орден „Стара планина” – първа степен1998 г. \r\nСДС става член на Европейската народна партия.1990 г. \r\nВ периода 5 – 7 март се състои официално посещение на испанския външен министър Франсиско Фернандес Ордонес в България.1985 г. \r\nВъв вестник \"Пулс\" е публикувано стихотворението \"Есен\", съдържащо акростиха \"Долу Тодор Живков\". Предприемат се арести, обиски и разследвания, но авторът остава неизвестен.1968 г. \r\nС Постановление № 13 на Министерския съвет на основата на Държавното стопанско предприятие \"Тексим\" е създадена Икономическата групировка \"Български търговски флот\" на пълна левова и валутна самоиздръжка. Под ръководството на Георги Найденов групировката обединява корабоплаването, корабостроенето, кораборемонта, пристанищата, търговската дейност, банковата дейност. В нейните структури работят 45 000 човека и тя постига впечатляващи икономически резултати.\r\nВъншнотърговското предприятие \"Тексим\" е създадено на 3 декември 1960 г. от Министерския съвет за доставки на специални производства, в т. ч. и оръжия. Инициативата за създаване на предприятието е на Георги Найденов, работещ в Министерството на външната търговия по вноса и износа на специална продукция. За няколко години “Тексим” постига отлични резултати и се ползва с подкрепата на Тодор Живков. През април 1962 г. се обособява като самостоятелно предприятие на стопанска сметка и като отделна юридическа личност. В края на 1964 г. \"Тексим\" вече е собственик на кораби с общ тонаж 223 000 т, 6 самолета за презокеански полети, 80 самолета за селскостопанската си авиация, 4 000 дка оранжерии, застрахователни дружества и Морска търговска банка.\r\nНа 10 ноември 1969 г. с Постановление № 40 на Министерския съвет се нарежда да се прекрати дейността на ръководената от Георги Найденов икономическа групировка \"Български морски флот\", независимо че през март 1969 г. тя има чиста печалба от над 27 000 000 лв. Решението не е мотивирано от икономически, а от политически съображения, свързани със \"затягането на юздите\" след смазването на Пражката пролет. На 23 ноември същата година Георги Найденов е изключен от БКП и срещу него е възбудено наказателно производство. През май-юли 1971 г. срещу него е образуван съдебен процес, но Софийският градски съд излиза с оправдателна присъда. Тя обаче е отменена от Върховния съд и Найденов е осъден на 20 години затвор, от които ефективно излежава 5 г. и половина.1966 г. \r\nПо телевизията се излъчва куклената постановка \"Познавате ли Макс и Мориц\", която слага началото на днешната рубрика \"Лека нощ, деца\".1948 г. \r\nВеликото Народно събрание приема Закон за национализиране на едрата градска недвижима собственост.1943 г. \r\nВ Костурско е създадена първата българска антикомунистическа чета на Македоно-българския комитет начело с Лука Дамянов и Христо Насковски.1941 г. \r\nВеликобритания и доминионите й изтеглят посолствата си от София, след като преди това са скъсали дипломатическите си отношения с България.1933 г. \r\nЗавръщат се 9 земеделски емигранти, водени от Александър Оббов, Коста Тодоров и Борис Бумбаров, които се обявяват за членове на БЗНС “Пладне”.\r\nКоста Василев Тодоров е деец на БЗНС, публицист, писател, дипломат. Роден е на 13 юли 1889 г. в Москва. Завършва Военното училище в София, учи история в Одеса и право в Брюксел. При започването на Първата световна война се включва във френския легион и през Южния фронт се прехвърля в България. Изпратен е в затвора и там се среща с Александър Стамболийски. След войната редактира сп. \"Сила\", публикува материали във в. \"Земеделско знаме\", \"Младежко знаме\" и др. По време на управлението на БЗНС (1920–1923 г.) е пълномощен министър в Белград и едновременно постоянен представител на България в Обществото на народите (ОН). След свалянето на БЗНС от власт на 9 юни 1923 г. остава в чужбина и е един от ръководителите на Задграничното представителство на БЗНС. Редактира излизащите зад граница в. \"Земледелско знаме\" и сп. \"Народна воля\". През 1926 г. е осъден задочно на смърт. След дадената от правителството на Народния блок амнистия се завръща в родината. Участва в ръководствата на БЗНС \"Александър Стамболийски\" и БЗНС – Обединен. През 1938 г. е принуден да напусне България и отново е осъден задочно на смърт за антифашистка дейност (1941 г.). Установява се да живее в Канада. Умира в Париж на път за България. Умира на 11 януари 1947 г.\r\nБорис Костадинов Бумбаров е обществен и държавен деец. Роден е на 29 март 1896 г. в с. Извор, Радомирско. Завършва гимназия в Кюстендил. Член е на БЗНС от 1920 г. През земеделското управление (1919–1923 г.) заема различни административни длъжности. След държавния преврат от 9 юни 1923 г. е арестуван и прекарва няколко месеца в арест. Пуснат на свобода, емигрира в Югославия и взема дейно участие в живота на земеделската емиграция. Завръща се в страната през 1933 г. и продължава активната си политическа дейност. Един от видните дейци е на БЗНС \"Александър Стамболийски\". По време на Втората световна война (1939–1945 г.) като противник на управляващите среди е интерниран в концлагери в Ардино и Крумовград. През 1943–1944 г. е хвърлен в затвор. След 9 септември 1944 г. е член на Постоянното присъствие на БЗНС. Министър на обществените сгради, пътищата и благоустройството (9 септември 1944 г. – 5 юли 1945 г.). По-късно преминава към опозиционния БЗНС, заради което е осъден на 20 години затвор. Освободен е през 1956 г. Умира на 28 юни 1959 г.1929 г. \r\nНа председателя на Съвета на Обществото на народите е връчено протестно изложение от македонски, добруджански, тракийски и албански организации против насилията над малцинствата на Балканите.1927 г. \r\nИзлиза първият брой на вестник \"Работническо дело\". Той е обществено-политически вестник. Орган е на Централния комитет на Българската комунистическа партия. Излиза в София (5 март 1927 г. – февруари 1944 г.). Подновен е след 9 септември 1944 г. До 1939 г. е орган на Работническата партия, а след сливането й с БКП (1939 г.) е приемник на в. \"Работнически вестник\" и орган на Българската работническа партия. Редактори на изданието са били: Хр. Калайджиев, А. Стоянов, Е. Стайков, Цола Драгойчева, Д. Ганев, Трайчо Костов и др. За да се предпазят тези кадри, за отговорни редактори са слагани редови партийни членове, които да поемат ударите на властта срещу вестника. До 9 септември 1944 г. тридесет и шест души от тези редактори са хвърлени в затвора.1908 г. \r\nВ периода 5 – 15 март се провежда Кюстендилски общ конгрес на Вътрешната македоно-одринска революционна организация (ВМОРО) в село Жабокрът (28 делегати). Председател на конгреса е Христо Матов (на снимката). За членове на Централния комитет са избрани Павел Христов, Ефрем Чучков и Петко Пенчев, а за Задгранично представителство са избрани Христо Матов, Михаил Дорев и Апостол Грежов.1905 г. \r\nПриет е нов Закон за насърчаване на местната промишленост и търговия. Покровителстваните предприятия са с поне 15 работници и 20 000 лв. капитал. Протекционизмът се въвежда за търговията и дори за едрото занаятчийство.1900 г. \r\nВъв Варна се провежда земеделски митинг срещу натуралния десятък, прераснал във въоръжен бунт. На 22 март Централният управителен комитет на Българския земеделски съюз издава Манифест за борба против десятъка.\r\nПравителството на Тодор Иванчов (на снимката) (1899–1901 г.) решава да заздрави финансовото състояние на държавата чрез замяната на въведения през 1894 г. поземлен данък с омразния на българския народ от времето на османската власт натурален десятък. Още по времето на обсъждането на законопроекта в Х Народно събрание започва неорганизирано селско движение срещу възстановяването на натуралния данък. В периода от лятото на 1899 г. до началото на 1900 г. са организирани над 190 протестни митинги и събрания. След приемането на Закона за данъка на земните произведения за 1900–1901 г. селското недоволство прераства в открити бунтове. Те се преплитат с движението за изграждане на самостоятелна земеделска партия. Първият сблъсък става във Варна. Организираният на 5 март от Варненския околийски земеделски комитет митинг завършва с въоръжена намеса на полицията и войската. Във Варна е въведен полицейски час. В Русенски окръг сражения между селяните и войската стават в с. Тръстеник, където се събират 4–5 хиляди души от съседните села. Правителството е принудено на 21 април да обяви военно положение в Русенска, Разградска, Търновска, Горнооряховска и Свищовска околия, за да се справи със селските бунтове. Движението против десятъка придобива масов характер и в Балчишка околия. Най-големи са сблъскванията в с. Дуранкулак, където след намесата на войската са ранени десетки селяни и убити около 90 души На 5 юни 1900 г. правителството въвежда военно положение в Шуменски и Варненски окръзи. В селата, където селяните продължават да се съпротивляват, са изпратени войскови части. Всичко това довежда до прекратяване на движението срещу десятъка.\r\nДесятъкът е един от основните български данъци, плащан от Средновековието до началото на ХХ в. Според него селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва (наречен е юшур) и обхваща всички земеделски произведения. В някои моменти чрез десятъка е отнемана половината от реколтата на производителя. След Освобождението десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на десятъка се въвежда поземлен данък, който се плаща на единица площ в зависимост от качеството на земята. През 1900 г. правителството на Тодор Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъкът окончателно е заменен с поземлен (1901 г.).1861 г. \r\nПо време на тържествената неделна служба пловдивският митрополит Паисий произнася слово, в което обвинява Патриаршията и висшето гръцко духовенство, че нарушават църковните канони и по тази причина ги обявява за низвергнати. На българското население се вменява да не контактува повече с тях.\r\nПаисий Пловдивски (светско име: Петър Зафиров) е висш духовник, по произход албанец. Роден e около 1810 г. в гр. Янина, Гърция. Ръкоположен е за гръцки митрополит в Пловдив през 1858 г., но 3 години по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. След провъзгласяването на Българската екзархия (1870 г.) е включен във Временния екзархийски съвет, но скоро след това – на 25 февруари 1872 г., починал.На тази дата са родени: 1915 г. \r\nРоден е Кръстьо Димитров Белев - български писател. Съчинения: \"Двубоят\" (1931 г.), \"Песента на налъмите. Репортажи из модерния затвор\" (1933 г.), \"Запад\" (пътепис, 1939 г.), \"Под небето на Париж\" (роман, 1946 г.) и др. Умира на 25 януари 1978 г. в София.1891 г. \r\nРодена е Юлия Парашкевова Казаска - българска писателка, преводачка, популяризаторка на българска литература и култура във Франция. Завършва висше образование (социални науки и френска филология) в Женева и Фрибург (Швейцария). В България работи като учителка, редактор в периодични издания на френски език, журналистка, лекторка по френски език в Художествена академия. Издава 2 сборника с разкази - “Целувката на живота и смъртта” (1933 г.) и “Монокъл” (1943 г.). Превежда на френски език “Сборник народни песни” (1945 г.), “Съвременно българско изкуство” от Н. Мавродинов (1947 г.), “Лъчи в преизподнята” от Т. Павлов (1959 г.). В периода 1936-1943 г. помества преводи на български фолклор, произведения и интервюта с известни български писатели. Умира на 25 септември 1976 г. в София.На тази дата умират: 1943 г. \r\nУмира Сирак Скитник (псевд. на Панайот Тодоров Христов) - български художник, писател, критик. Роден е на 4 ноември 1883 г. в Сливен. Учи в Богословското училище в София (1898-1902 г.). Учителства в прогимназията в с. Върбеш и в Сливен (1903-1904 г.). Учи живопис в школата на Л. Бакст в Петербург (1908-1912 г.). Участва в Балканската война. Учител е в прогимназията в Асеновград (1913-1917 г.). Драматург и артистичен секретар на Народния театър в София (1923-1924 г.), библиотекар в Министерството на просвещението (1924-1925 г.), първи председател на Съюза на българските художници, основно през 1931 г. Началник и главен ръководител на Радио София (от 1935 г.). Сътрудничи със стихове на сп. “Художник”, “Наш живот”, “Наблюдател”, “Знание”, “Бисери”, “Българан”; с художествено-критически статии - на сп. “Демократически преглед” и “Златорог”; с театрална критика - на сп. “Огнище”; със статии по изобразителни изкуства - на сп. “Златорог”, “Българска реч”, “Съвременник”; с илюстрации - на сп. “Българан”, “Везни”, “Хиперион”, “Съвременник”, “Завети”. Илюстрира поемите на Едгар Алън По в превод на Г. Михайлов (1920 г.), “Марионетки” от Ч. Мутафов (1920 г.) и др. Съредактор на сп. “Златорог” от 1922 г. Съчинения: “Изповеди” (кн. 1, стих., Сливен, 1910 г.), “Избрани статии (1920-1943 г.)” (1981 г.).1933 г. \r\nУмира Петко Йорданов Наумов - български музикален педагог и композитор. 29 юни 1879 г. Берковица. Завършва гимназия в София, учи в Пражката консерватория (1896-1899 г.), а след това в Парижката консерватория (1899-1903 г.). Основател (със съдействието на Визнер, Николаев, Д. Х. Георгиев) на Българско музикално училище (1904 г.) (дн. БДК), където работи 27 години. Творби: 12 романса, 6 български поеми, 3 рапсодии, 2 симфонически танца, 3 увертюри, операта \"Страхил войвода\" (либрето от Тих. Павлов) и др. Автор е на критически статии за концерти, драматически представления и др.1933 г. \r\nУмира Анастасия Ангелова Головина – първата българска лекарка. Родена е на 1 ноември 1850 г. в семейство на български преселници от Калофер. Следва медицина в Цюрих, завършва в Париж (1878 г.), специализира психиатрия. Работи в Александровската болница в София и като училищна лекарка, а също в болниците в Пловдив, Ловеч и Варна (където е старши ординатор в психиатричното отделение на болницата). Участва в създаването на Дружеството за борба с туберкулозата във Варна.1872 г. \r\nУмира Ангел Кънчев (А. К. Ангелов) – деец на националнореволюционното движение, помощник на Васил Левски. Роден е на 11 ноември 1850 г. в Трявна. Първоначално учил в родния си град, а след това в Русе. Продължава образованието си като стипендиант в Болградската гимназия (Бесарабия), а след това се прехвърля във Военното училище в Белград (Сърбия). Установява непосредствен контакт с българската революционна емиграция и се включва във Втората българска легия (1868 г.). След нейното разпускане се прехвърля в Румъния и публикува във в. \"Дунавска зора\" Възвание до българския народ, с което го призовава на борба против османските поробители. През 1870-1871 г. учи в Земеделско-индустриалното училище в гр. Табор (Чехия). След завръщането си в България започва работа в Образцов чифлик край Русе. Включва се дейно в националнореволюционното движение и през същата година е определен от Българския революционен централен комитет в Букурещ за помощник на Васил Левски. В края на август същата година той се среща с Апостола в Ловеч и получава от него задачата да се заеме с организационна и агитационна дейност в Северна България. За кратко време Кънчев успял да разгърне широка дейност. На 5 март 1872 г. прави опит да се прехвърли тайно в Румъния, но на русенското пристанище е издаден и е обграден от полицейските власти. За да не бъде заловен жив, слага сам край на живота си.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.05", "title": "Денят 5 март в българската история"}
{"url": "http://www.focus-news.net/news/2018/03/05/2496006/denyat-5-mart-v-svetovnata-istoriya.html", "text": "2017 г.\r\nПровеждат се парламентарни избори в Словакия.2015 г.\r\nМинистерството на външните работи на Украйна прекратява акредитацията на руските средства за масова информация в страната.2014 г. \r\nВенецуела скъсва дипломатически отношения с Панама.2013 г. \r\nВ Каракас умира от рак президентът на Венецуела Уго Чавес.2006 г. \r\nБагдади Махмуди встъпва в длъжност като министър-председател на Либия.2003 г. \r\nНа Марс е открито замръзнало езеро.2001 г. \r\nНапрежението на границата между Македония и Косово ескалира и трима македонски войници са убити в северозападна Македония. В местността “Рамно” в Скопска черна гора противопехотна мина, поставена от албанските партизани, убива военнослужещите Кирче Димитров и Деян Якимовски, а албански снайперист прострелва смъртоносно редник Теодор Стояновски. На следващия ден правителството в Скопие обявява частична мобилизация на запасняци. Генералният секретар на НАТО Джордж Робъртсън изпраща за спешни преговори с македонското правителство Даниел Спекар, заместник-генерален секретар на Алианса по политическите въпроси.2000 г. \r\nАнглийски учени първи в света провеждат успешна операция по клониране на свиня.1998 г. \r\nКонфликтът между Албанската освободителна армия в Косово и сръбската полиция води до намеса на международната общност - българският външен министър Надежда Михайлова излиза с инициатива балканските държави да заемат обща позиция за преодоляване на конфликта при запазване на съществуващите граници, неизползване на сила и връщане автономията на Косово в рамките на Югославия.1983 г. \r\nВ САЩ е поставен рекорд за цена на свиня – нерезът е продаден за 56 хиляди долара.1976 г. \r\nВ САЩ курсът на английския паунд за първи път в историята пада под два долара.1970 г. \r\nВлиза в сила Договор за неразпространение на ядреното оръжие. Той е подписан от СССР, САЩ, Великобритания и други страни на 1 юли 1968 г. Неговите клаузи задължават ядрените държави да не продават на неядрените страни ядрено оръжие, да не им помагат за неговото производство или закупуване. Заедно с това задължава неядрените държави да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международна агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ.1960 г. \r\nФотографът Алберто Корда прави фотография на Че Гевара, която се разпространява по целия свят. Самият фотограф не получава нито стотинка за това.1946 г. \r\nВ отговор на политиката на Сталин в Източна Европа Уинстън Чърчил произнася реч (в гр. Фултън, щат Мисури, САЩ), за издигането на “желязна завеса” по границите на източноевропейските страни. В нея той призовава за създаване на военно-политически съюз на САЩ, Великобритания и западноевропейските страни за защита на демокрацията от настъплението на войнстващия комунизъм. Тази реч се смята за начало на “Студената война”.1942 г. \r\nВ Ленинград, по време на блокадата на града от хитлеристките войски, се състои премиерата на VII симфония на Дмитрий Шостакович.\r\nДмитрий Шостакович е един от най-видните представители на съвременната музикална култура. Прави първите си композиционни опити на 11-годишна възраст, а 2 години по-късно учи в Петербургската консерватория. Завършва класа по пиано през 1923 г. и класа по композиция през 1925 г. Първата му симфония е изпълнена през 1926 г. в Ленинград (преди нея вече е създал “Три фантастични танца”, “Скерцо” за оркестър, прави първите си опити в оперния жанр). Операта си “Цигани” по Пушкин завършва на 15-години, но тя остава в архива му. Създава операта “Нос” по едноименната повест на Гогол (1930 г.), балетите “Златният век”, “Болт”, “Светлият ручей” и операта “Лейди Макбет от Мценска околия” по повестта на Н. Лесков. След това композира предимно симфонични творби. Шостакович създава музиката за 35 филма. Полага основите на кино музиката. Автор е на музиката към филмите: “Златните планини” (1931 г.), “Сама” (1931 г.), “Насрещният план” (1932 г.), “Младостта на Максим” (1935 г.), “Завръщането на Максим” (1937 г.), “Човекът с пушка” (1938 г.), “Виборгска страна” (1939 г.), “Млада гвардия” (1948 г.), “Падането на Берлин” (1950 г.), “Първият ешелон” (1955 г.), “Стършел” (1955 г.), “Пет дни - пет нощи” (1957 г.), “Хамлет” (1964 г.), “София Перовска” (1968 г.), “Крал Лир” (1970 г.), “Посланици на вечността” (1972 г.) и др.1940 г. \r\nКатинското клане: Членовете на съветското политбюро издават заповед за екзекуция на 25 000 души от полската интелигенция, в това число 17 500 военнопленници.1940 г. \r\nНаркомът на вътрешните работи на СССР Л. Берия се разпорежда да бъдат разстреляни 25 700 полски офицери и представители на буржоазията. Тези разстрели се провеждат скоро след това в Катинската гора.\r\nЛаврентий Павлович Берия (1899-1953 г.) е народен комисар (1938-1945 г.) и министър на вътрешните работи на СССР (1953 г.). Организира необоснованите политически репресии в Съветския съюз между 30-те и 50-те години. Разстрелян е след смъртта на Й. В. Сталин.1933 г. \r\nНа изборите за парламент в Германия побеждават нацистите. \r\nНационалсоциалистическа работническа партия на Германия, на немски National-sozialistische deutsche Arbeiterpartei (NSDAP) е дясно-екстремистка партия, основана в края на Първата световна война в Германия. Партията е създадена през 1919 г. като Германската работническа партия (Deutsche Arbeiterpartei, DAP), а година по-късно е преименувана на NSDAP.\r\nПричините за възникването й могат да се търсят в краха на Германия след войната. Създава полувоенни съедниения от привърженици, с чиято помощ, между 7-и и 9-и ноември 1923 г. предприема неуспешен опит за държавен преврат в Бавария (т.н. Бирен пуч), след което лидерите й са вкарани в затвора. На парламентарните избори през 1933 г. партията печели най-много места в парламента и излъчва лидера си Адолф Хитлер за канцлер (министър-председател) на страната. След края на Втората световна война е забранена със специално законодателство. Привържениците на тази партия са известни под името националсоциалисти (съкратено нацисти).1924 г. \r\nС преименуването на Computing-Tabulating-Recording Corp се създава  корпорацията IBM (International Business Machines).\r\nПрез 1911 г. Чарлз Флинт организира сливането на  International Time Recording Company, Computing Scale Company, и Tabulating Machine Company, като по този начин е създадена Computing-Tabulating-Recording Company (C-T-R). Новата компания е със седалище Ню Йорк и има 1300 работника. Неин първи управител на борда на директорите става Джордж Феърчайлд.1841 г. \r\nПратеничество на населението от Нишко и Пиротско начело с Георги Янкович се отправя към Белград, за да представи на сръбския княз Михаил Обренович (1838-1842 г., 1860-1868 г.) жалба срещу насилията от страна на местните турски управници.1792 г. \r\nРеволюционното правителство във Франция затваря Сорбоната и всички теологически факултети в страната. \r\nСорбоната е богословски колеж и общежитие за студенти и преподаватели през 1257-1554 г. в Париж. Основан е от Р. дьо Сорбон. В периода 1554-1792 г. е Теологически факултет на Парижкия университет, а през 1970 г. е реорганизиран в 13 самостоятелни университета.1684 г. \r\nСъздава се Свещена лига от Австрия, Полша, Венеция и Русия за борба срещу Османската империя. Войната, водена от Свещената лига завършва през 1699 г. с Карловацкия мирен договор.\r\nВ края на ХVІІ и началото на ХVІІІ в. Османската империя изпада в дълбока политическа, военна и финансова криза. Причините за това тежко състояние на Високата порта са комплексни, но първият сериозен удар за Османската държава е започналата през 1683 г. неуспешната война срещу Австрия и нейните съюзници Венеция, Полша и Русия. Така през 1699 г. по силата на сключения Карловацки мирен договор отстъпва значителна част от своите европейски владения.1558 г. \r\nИспанските мореплаватели внасят в Европа тютюн за пушене.На тази дата са родени: 1956 г. \r\nРодена е Орнела Мути (Франческа Романа Ровели) – италианска актриса. Първата й роля в киното е във филма “Най-красивата жена” (1970 г.). Снима се в: “Народен роман” (1974 г.), “Последната жена” (1976 г.), “Стаята на епископа” (1977 г.), “Първа любов” (1977 г.), “Смъртта на един негодник” (1978 г.). Изгражда поредица от ярки образи в “Животът е прекрасен” (1980 г.), “Флаш Гордън” (1980 г.), “Укротяване на опърничавия” (1981 г.), “История на обикновената лудост” (1982 г.), “Лудо влюбен” (1982 г.), “Една любов на Суан”(1984 г.), “Големите магазини” (1986 г.), “Хроника на една предизвестена смърт” (1987 г.), “Ще останеш ли за закуска?” (1990 г.), “Оскар” (1991 г.), “Чакай до пролетта, Бандини” (1991 г.), “Имало едно престъпление и един дакел” (1992 г.), “Двуезичният любовник” (1993 г.), “Бюро за убийства” (1997 г.), “Вдовици” (1998 г.), “Мръсно бельо” (1999 г.), “Всички сме смъртни” (1999 г.), “Утре” (2001 г.), “Последно бягство” (2001 г.), “Хотелът” (2001 г.).1948 г. \r\nРоден е Еди Грант - популярен изпълнител на реге-музика. От 1960 г. живее със семейството си в Лондон. С групата си \"Икуълс\" печели първите си успехи (между 1968 г. и 1970 г. 8 пъти се класира в английския хит-парад). В края на 70-те години се налага като солист. От началото на 80-те години е в Барбадос, където има оборудвано собствено студио. Освен реге, изпълнява калипсо, фънк, рокендрол, ритъм-енд-блус. Дискография: \"Eddy Grant\" (1975 г.), \"Message Man\" (1977 г.), \"Walking On Sunshine\" (1979 г.), \"Cant’s Get Enough\" (1981 г.), \"Killer On the Rampage\" (1982 г.), \"Going for Broke\" (1984 г.), \"All the Hits\" (1984 г.) и др.1922 г. \r\nРоден е Пиер Паоло Пазолини (Pasolini) – италиански писател, поет, кинорежисьор, сценарист. Завършва Болонския университет; преподава линература във Фриули. От 1950 г. живее в Рим. Убит е при неизяснени обстоятелства. Романи: \"Жесток живот\" (1959 г.), \"Теорема\" (1968 г.) и др. Филмография: \"Беднякът\" (1961 г.), \"Мама Рома\" (1962 г.), \"Евангелие от Матея\" (1964 г.), \"Птици - големи и малки\" (1966 г.), \"Медея\" (1969 г.), \"Едип цар\" (1970 г.), \"Декамерон\" (1970 г.), \"Кентърбърийски разкази\" (1971 г.), \"Сало, или 120 дни на Содом\" (1975 г., последен филм ) и др. Стихосбирки: \"Прахта на Грамши\" (1957 г.), сборник \"Поезия във формата на рози\" (1964 г.); публицистичен сборник \"Еретически емпиризъм\" (1972 г.); трудове по литературознание, езикознание и теория на киното. Умира на 2 ноември 1975 г.1918 г. \r\nРоден е Джеймс Тобин (Tobin) - американски икономист. Получава образованието си в университета в Харвард, професор по икономика в университета в Йейл от 1947 г. Забележителен кейнсианец, който атакува ограничеността на монетаризма посредством своята значително по-широка теория за портфейлния подбор. В разработката, посветена на преференциалната ликвидност е отговор на риска, свързан с възможното разпределение на очакваните лихвени проценти. В повечето свои разработки той постоянно използва подхода на общото равновесие при изучаването на финансовото посредничество и анализа на реализацията на фондовете. В периода 1961-1962  г. Тобин е в Комитета на икономически съветници на президента Кенеди. Разностранните му интереси включват стабилизационна политика и политика на икономически растеж, както и проблемите на бедността. Създател е на метода “модел Тобит”. През 1981 г. получава Нобелова награда за икономика.1908 г. \r\nРоден  е Харисън Рекс - английски актьор. В театъра е от 1924 г. Дебютира в киното през 1929 г. Филми: “Голямата игра” (1929 г.). Изпълнява роли в “Цитаделата” (1938 г.), “Веселото привидение” (1944 г.), “Клеопатра” (1963 г.), “Моята прекрасна лейди” (1964 г., “Оскар”), “Жълтият Ролс-ройс” (1964 г.), “Принцът и просякът” (1977 г.), “Ашанти” (1978 г.), “Петият мускетар” (1979 г.), “Време за умиране” (1982 г.). Умира на 2 юни 1990 г.1898 г. \r\nРоден е Чжоу Ен Лай - китайски държавен и политически деец. Учи в Нанкайския университет в Тяндзин. През 1920-1924 г. работи и учи във Франция и Германия. Член на комунистическа партия от 1922 г. През 1904-1926 г. е началник на политотдела на офицерското училище Хуанпу, началник на политотдела на I корпус на Национално-революционната армия. От 1927 г. е член на ЦК на Китайската КП. Един от организаторите и ръководителите на Нанчанското въстание (1927 г.). Член на Политбюро на ККП от 1928 г. През 1934-1935 г. е един от ръководителите на Северозападния поход. Представител на ЦК на ККП в Гоминдановското правителство в Нанкин, а после в Чунцин (1937-1945 г.). През 1949-1954 г. е премиер на държавния административен съвет на КНР. Министър на външните работи (1949-1958 г.), председател на Държавния съвет на Китай (от 1954 г.). От 1956 г. е член на Постоянния комитет на Политбюро на ЦК на ККП. Заместник-председател на ЦК на ККП (1956-1966 г., от 1973 г.). Умира 8 януари 1976 г. в Пекин.1879 г. \r\nРоден  е Уилям Беверидж – английски икономист, чиято теория е заложена в основата на системата на застраховането и пенсионното осигуряване в Западна Европа.1821 г. \r\nРоден е Стефан Веркович - сръбски учен и мисионер с големи заслуги в областта на българския фолклор и етнография. Учи във францисканско училище, приема монашески сан. Под влияние на идеите на илиризма отхвърля монашеството и става проводник на сръбската национална пропаганда. Посещава Далмация, Черна гора и Албания. Установява се в Македония. Създава връзки с български дейци от Цариград. Извършва събирателна и изследователска работа на фолклора в Македония. По време на Руско-турската война (1877-1878 г.) се установява в Петербург. От 1881 г. е в България, където посещава Родопите. Публикува сбирка \"Веда словена\". Някои съчинения: \"Народне песме македонски бугаре\" (1860 г.), \"Древная болгарская песня об Орфее …” (1867 г.), \"Описание бiта болгар, населяющих Македонию\" (1868 г.), \"Веда словена. Български народни песни от предисторична и предхристиянска доба\" (1874 г.), \"Веда Словена. Обрядни песни от язическо време\" (1881 г.), \"Типографско ýтнографический очерк Македонии\" (1889 г.) и др. Умира на 30 декември 1893 г. София.1326 г. \r\nРоден е Лайош I Велики – крал на Унгария, Хърватия, Далмация и Славония (1342-1382 г.) и на Полша (1370-1382 г.).\r\nТой е един от най-активните унгарски монарси. Разширява територията на страната до Адриатика. Голяма част от царуването си прекарва във войни с Република Венеция и в борба за Неапол. В първия случай постига успехи, но във втория – не. Лайош е кръстен на чичо си Сейнт Лайош от Тулуза. Става крал след смъртта на баща си през 1342 г. Първите сблъсъци между Унгария и Отоманската империя стават по негово време. Умира на 10 септември 1382 г.1133 г. \r\nРоден е Хенри ІІ - крал на Англия от 1154 г., първият от династията Плантагенети. Под негова власт заедно с английските владения са и много владения във Франция. Става крал след продължителни феодални размирици (1135-1153 г.). Възстановява мира и успява да разформирова баронските наемни отряди. Като се опира на рицарството, гражданите и елита на свободните селяни, провежда политика за укрепване на централизираната феодална държава в Англия. Съдебната реформа значително разширява компетенциите на кралските съдилища за сметка на феодалните курии и въвежда в тях разследване чрез съдебни заседатели; по-нататък всеки свободен има възможност срещу заплащане да се обърне към кралския съд. Опитите на Хенри II да подчини църковните съдилища на кралската власт с помощта на т. нар. Кларендонски споразумения (1164 г.) се провалят. В резултат на проведената от него военна реформа широко разпространение получава закупуването на рицарската служба с пари, т. нар. щитови пари. При Хенри II са поставени основите на цялата съдебно-административна система на английската феодална държава: кралската курия се разделя на Висш кралски съд и хазна, оформя се английски общодържавен феодално право. Хенри II започва завоюването на Ирландия (1169 г.). Умира на 6 юли 1189 г.На тази дата умират: 1982 г. \r\nУмира Джон Белуши – американски актьор. Смъртта му настъпва след предозиране с наркотици.\r\nРоден е на 24 януари 1949 г.  в Чикаго, Илинойс, САЩ. Син е на албански имигрант в САЩ, собственик на ресторант - Адам Белуши и съпругата му Агнес. Отраства в Уитън, където семейството се премества, когато Джон е на 6 години. През 1973 г. Джон е нает като сценарист за радио варианта на National Lampoon's. Големият пробив на Джон идва същата година, когато се включва в актьорската група на хитовия ТВ сериал Saturday Night Live и се превръща в звезда. През 1978 г. Джон се появява във филма “Goin' South”, режисиран от Джак Никълсън. Там го забелязва режисьорът Джон Ландис и решава да го включи във филма си “National Lampoon's Animal House”. Филмът става най-успешната комедия на годината, а Джон Белуши е най-смешния актьор във филма. През 1979 г. Джон и Дан Акройд – колега от шоуто и приятел напускат ТВ сериала, за да се отдадат на кино проекти. Джон и Дан играят в малки роли във финансово неуспешния “1941” на Стивън Спилбърг, а на следващата година двамата са заедно в главните роли в “Блус Брадърс” на Джон Ландис. Любовта на Джон към блуса и соул музиката е основното вдъхновение за “Блус брадърс”. Белуши и Акройд за първи път се появяват като Джейк и Елууд Блус – двойка бели соул братя с черни костюми, тънки вратовръзки, меки шапки и черни очила, като подгряващ акт преди излъчванията на Saturday Night Live. От успеха на тези изпълнения и албумът им \"A Briefcase Full of Blues\" Джон и Дан стигат до идеята за филма. Това им дава основание да играят заедно с любимите си музикални идоли като Рей Чарлс, Джеймс Браун и Арита Франклин. \r\nПо това време, проблемите на Джон с наркотиците се задълбочават. Кокаинът, \r\nкойто се среща навсякъде в средите на шоубизнеса през 70-те, е новия му \r\nизбор и той почти веднага става зависим. Открит е мъртъв в стаята си, след като си инжектира кокаин и хероин.1966 г. \r\nУмира Анна Андреевна Ахматова (ист. фамилия - Горенко) - руска поетеса, родена в семейството на флотски офицер. Родена е 23 юни 1889 г. в Одеса. Учи в Киев и в Юридическия факултет на Киевския университет. От 1910 г. живее предимно в С. Петербург. Първата й стихосбирка \"Вечер\" излиза през 1912 г. След нея - \"Броеници\" (1914 г.), \"Бялата стая\" (1917 г.) и др. В поезията на Ахматова меланхоличните, трагични чувства се редуват със светли, ликуващи и оптимистични. След Октомврийската революция (1917 г.) настъпват тежки и трагични времена за поетесата. През 1921 г. органите за сигурност разстрелват без съд и присъда съпруга й (известния руски поет Николай Гумильов); през 20-те и 30-те години е преследвана от болшевишката власт; синът й Л. Н. Гумильов прекарва много години в концлагери. През тези години се разширява политическия диапазон на Ахматова, в стиховете й се засилват интимните теми за родината, за призванието на поета (\"Маяковски през 13-та година\", \"Данте\", цикълът \"Тайните на занаята\"). През Втората световна война пише патриотични стихове (\"Клетва\", \"Мъжество\"). Поезията на Ахматова се характеризира с класическа простота и ясен стил, конкретност, висок лиризъм и мелодичност. Превежда стихове от източно- и западноевропейски, европейски, латишки поети. Книгите й са преведени на много езици.1953 г. \r\nУмира Йосиф Сталин, чието истинско име е Йосиф Висарионович Джугашвили – руски политик, държавник; генерален секретар на ЦК на ВКП (б) (от 1922 г.), председател на съветското правителство (от 6 май 1941 г.); генералисимус (от 1945 г.). Роден е 21 декември 1879 г. в гр. Гори, Грузия. Остава в историята като най-големия диктатор. Произхожда от семейство на дребен грузински занаятчия обущар. Завършва средна духовна семинария в Гори (1894 г.) и постъпва в Православната духовна семинария в гр. Тифлис (Тбилиси). Като ученик е увлечен от радикалните идеи и е изключен от семинарията. Става активен участник в терористични групи на руски анархисти и социалдемократи. Неколкократно е заточван в Сибир, но всеки път успява да избяга. През 1914 г. се опитва да постъпи в руската армия, но не го приемат поради физическа негодност. След Февруарската революция е освободен, отива в Санкт Петербург; включен е в редакцията на вестник “Правда”. Малко преди Октомврийската революция е на опортюнистични позиции по отношение на законното. Временно правителство на Русия и към войната. На 25 октомври 1917 г. е назначен за народен комисар на националностите в болшевишкото правителство на Владимир Иилич Ленин. По време на Гражданската война (1918-1920 г.) е комисар на няколко от фронтовете, където по негово нареждане са ликвидирани хиляди невинни хора, обявени за “врагове на революцията”. Избран е за генерален секретар на ЦК на ВКП (б) (1922 г.). Сталин бързо създава партиен бюрократичен апарат, с помощта на който скоро разрушава икономиката на Русия, която се стабилизира след 1921 г. по време на НЕП-а. След 1 октомври 1928 г. под ръководството на Сталин е въведено централизираното планиране в икономиката, което окончателно съсипва стопанския живот. След 1929 г. е наложена колективизацията в селското стопанство, която унищожава земеделието в Русия - най-развитото и продуктивно в Европа. Произведенията на Сталин от този период и по-късно са бледи компилации на марксистките и ленинските догми. През 30-те години въвежда режим на терор в Русия - ликвидирани са милиони хора (броят на жертвите не е известен и до днес). През 1939 г. подписва договор с Хитлер; двамата диктатори разделят Европа и всеки започва въоръжено терористично насилие срещу независимите народи на съседните страни. През 1940 г. народът на Финландия защитава своята територия и национална независимост от агресията на Сталин. Войната доказва лошата подготовка на Червената армия и военното безсилие на Съветска Русия. Това кара Хитлер да нападне доскорошния си съюзник (22 юни 1941 г.). За няколко месеца вермахтът разгромява Червената армия и завладява голяма част от европейската територия на Русия. Сталин въвежда “железен” ред в държавата и успява с цената на много жертви да спре настъплението на германците, като постепенно променя хода на войната с помощта на своите съюзници - САЩ и Англия. На срещите в Техеран (1943 г.), Ялта (февруари 1945 г.) и Потсдам (юли 1945 г.) три велики сили си поделят света и предоставят на Сталин Източна Европа, в която той налага със сила тоталитарно комунистическо управление. Дори днешните изследователи не могат с точност да установят броя на жертвите, дадени от СССР през II световна война (повече от 20 000 000). След войната грубата, арогантна политика на Сталин е причина съюзът със САЩ, Англия и Франция да се разпадне. Издигната е “желязна завеса” между западните демокрации и тоталитарните режими в Източна Европа; започва епохата на “студената война” – все резултати от политиката на “бащата на народите”.1871 г. \r\nРодена е Роза Люксембург (Luxemburg) – писателка социалистка. Учи във Втора руска девическа гимназия във Варшава и Цюрихския университет; където защитава докторат по право и политически науки (1897 г.). Една от учредителките е на Социалдемократическа партия в Полша и Литва (1893 г.). Включва се в създаването на съюза \"Спартак\", сред основателите на Комунистическата партия на Германия (1918 г.). В годините на I световна война заема интернационалистична позиция. Заедно с К. Либкнехт организира издаването на вестник \"Роте фане\". Отрича правото на нациите за самоопределение. По-голямата част от живота й преминава като журналист в Германия и като организатор на Социалдемократическите партии в Германия и Полша. Още през 1904 г., независимо че подкрепя Маркс, тя критикува Ленин за диктаторските му идеи и за централизма му. Смутена е от някои аспекти на Болшевишката революция в Русия от 1917 г., включително и от методите, използвани на сключването на Брест-Литовския мир в Германия. В най-значителния си труд \"The Accumulation of Capital\" (1913 г.) развива марксистката идея за натрупването на капитала. Прави прогнозата, че по-нататъшното натрупване на капитал е невъзможно в рамките на една затворена икономика, и предвижда, че ще започне империалистическа експанзия към чужди пазари и към по-слабо развитите страни, което ще осигури на капитала по-нататъшна добавена стойност. Умира на 15 януари 1919 г.1855 г. \r\nУмира Николай І (Николай Александрович Романов) – руски император от 1825 г.; от династията Романови. Роден е на 6 юли 1796 г.Трети син е на Павел I. Получава добро образование. Участва в похода на руската армия в Европа (1813-1814 г.). През 1817 г. се жени за пруската принцеса Шарлота, която приема името Александра Фьодоровна. Заема престола след отказа на брат си Константин. Потушава въстанието на декабристите Царуването на Николай І се характеризира с укрепване на самодържавието и преследване на всякакви стремежи към демокрация и политически свободи. Издал е пълен сборник със законите на Руската империя (45 тома, съдържащи повече от 30 000 законодателни акта от 1649 г. до 1825 т.). Потушава Полското въстание през 1830-1831 г., смазва революцията в Унгария (1849 г.). Умира по време на обсадата на Севастопол през Кримската война.1827 г. \r\nУмира Пиер Симон Лаплас (Laplace) - френски астроном, математик, физик, философ, член на Парижката АН (1785 г.), член на Френската академия (1816 г.). Роден е на 23 март 1749 г. в Бомон-ан-Ож, Нормандия. Автор е на класически трудове по теория на вероятностите и небесна механика (динамика на Слънчевата система като цяло, устойчивост на Слънчевата система и др.) Систематизира и обобщава откритията на Нютон, Халей, Д'Аламбер и Ойлер върху следствията на земното притегляне. Съчинения: \"Аналитична теория на вероятностите\" (1812 г.), \"Трактат по небесна механика\" (т. 1-5, 1798-1825 г.); има много трудове по теория на диференциалните уравнения, математическа физика, акустика, геодезия. Предлага (1796 г.) космогонна хипотеза (хипотеза на Лаплас) за произхода на Вселената. Представител е на механистичния детерминизъм. Умира в Париж.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.05", "title": "Денят 5 март в световната история"}
{"url": "http://www.focus-news.net/news/2018/03/05/2496008/api-ot-1400-chasa-do-2000-chasa-se-spirat-tezhkotovarnite-kamioni-po-nay-natovarenite-patishta.html", "text": "От 14.00 часа до 20.00 часа се спират тежкотоварните камиони над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни. Необходимо е да се тръгва на път с автомобили подготвени за зимни условия, да се кара внимателно и със съобразена скорост, като се спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.\r\nДвижението на МПС над 12 тона ще е ограничено по следните пътни направления:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.\r\nНа 5 март (понеделник) от 10 ч. до 18 ч. (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2018 г. .", "date": "2018.03.05", "title": "АПИ: От 14.00 часа до 20.00 часа се спират тежкотоварните камиони по най-натоварените пътища"}
{"url": "http://www.focus-news.net/news/2018/03/05/2496007/sofiya-vavezhda-se-vremenna-organizatsiya-vav-vrazka-sas-zasnemane-na-reklamen-klip.html", "text": "Въвежда се временна организация във връзка със заснемане на рекламен клип. Това съобщиха от пресцентъра на Столична община. От 08.00 до 21.00 часа на 5 март 2018 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Кърниградска” № 6 между ул. „Цар Асен” и ул. „Кн. Борис І”;\r\n- на ул. „Кн. Борис І” между ул. „Иван Денкоглу” и ул. „Солунска”.", "date": "2018.03.05", "title": "София: Въвежда се временна организация във връзка със заснемане на рекламен клип"}
{"url": "http://www.focus-news.net/news/2018/03/05/2496009/v-los-andzhelis-se-provede-90-oto-izdanie-na-nagradite-oskar-obzor.html", "text": "В Лос Анджелис, Калифорния, бе проведена 90-ата церемония по връчване на наградите „Оскар“. Призът за най-добър филм получи „Формата на водата“, на режисьора Гийермо дел Торо, който се пошегува на сцената и провери лично плика, в който пишеше името на получилия общо четири награди филм. Дел Торо, който спечели и наградата за най-добър режисьор заяви, че посвещава филма си на всички свои колеги по света в словото си. \r\nАктьорът Гари Олдман спечели „Оскар“ за най-добър актьор за превъплащението си в Уинстън Чърчил във филма „Най-мрачният час“. Олдмън, известен с по-честите си роли на антагонисти, успя да се пребори с конкуренция, включваща Дензъл Уошингтън, Тимъти Шаламет, Даниъл Дей-Луис и Даниел Калууя. Най-добра актриса за 2017 г. стана Френсис МакДормънд за ролята си във филма „Три билборда извън града“, а наградата ѝ бе връчена от Джоди Фостер и Дженифър Лоурънс. Това е втора награда за американската актриса и пета номинация. \r\nНай-добра поддържаща мъжка и женска роля спечелиха съответно Сам Рокуел, играл също в „Три билборда извън града“ и Алисън Джени за ролята си в „Аз, Тoня“.  \r\n„Оскар“ за най-добра анимация получи „Тайната на Коко“, а за най-добър оригинален сценарии Джордан Пийл за филма „Излез“. \r\nНай-много отличия спечели „Формата на водата“ – общо четири, следван от „Дюнкерк“ с три, а по две отличия получиха „Блейд рънър 2“, „Тайната на Коко“, „Най-мрачният час“ и „Три билборда извън града“.: Цанко Цолов", "date": "2018.03.05", "title": "В Лос Анджелис се проведе 90-ото издание на наградите „Оскар“ (ОБЗОР)"}
{"url": "http://www.focus-news.net/news/2018/03/05/2495998/gd-granichna-politsiya-na-gkpp-kalotina-ne-se-propuskat-tovarni-avtomobili-na-vlizane-v-stranata-poradi-problemi-s-elektrichestvoto.html", "text": "На ГКПП „Калотина“ поради проблеми с електричеството на сръбските гранични власти, не се пропускат товарни автомобили на влизане в страната. Това съобщиха от ГД „Гранична полиция“, като информацията за трафика е към 6.00 часа. На останалите пунктове по българо-сръбската граница трафикът е нормален. На  българо-македонската граница трафикът е нормален на всички гранични контролно-пропускателни пунктове.", "date": "2018.03.05", "title": "ГД „Гранична полиция“: На ГКПП „Калотина“ не се пропускат товарни автомобили на влизане в страната поради проблеми с електричеството"}
{"url": "http://www.focus-news.net/news/2018/03/05/2496010/plovdiv-patishtata-v-oblastta-sa-prohodimi-pri-zimni-usloviya-intenzivnoto-snegotopene-uvelichava-opasnostta-ot-svlachishtna-aktivnost-v-planinskite-rayoni.html", "text": "Пътищата в Пловдивска област са нормално проходими при зимни условия. Това каза за Радио „Фокус“ – Пловдив дежурен от Областно пътно управление. От Областното пътно управление предупредиха, че интензивното снеготопене увеличава опасността от свлачищна активност в планинските райони на Пловдивска област. Водачите трябва да бъдат особено бдителни по направленията Асеновград-Смолян и Кричим-Девин. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради ремонтни дейности. Проходът Троян-Кърнаре остава затворен за движение на всички моторни превозни средства. Забранено е и преминаването на МПС над 12 тона по пътя Поповица-Болярци.\r\nВ град Пловдив е натоварено движението по булевардите „Христо Ботев“, „Шести септември“, „Цар Борис III Обединител“ и „Руски“, както и по входно-изходните артерии.\r\nВесела КРЪСТЕВА", "date": "2018.03.05", "title": "Пловдив: Пътищата в областта са проходими при зимни условия, интензивното снеготопене увеличава опасността от свлачищна активност в планинските райони"}
{"url": "http://www.focus-news.net/news/2018/03/05/2496012/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.03.05", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/03/05/2496011/sofiya-parkiraneto-v-sinya-i-zelena-zona-e-bezplatno-gradskiyat-transport-se-dvizhi-po-praznichno-razpisanie.html", "text": "Днес столичаните и гостите на София могат да паркират безплатно в зоните на града. Това съобщиха от пресцентъра на ЦГМ. Градският транспорт ще се движи по празнично разписание.", "date": "2018.03.05", "title": "София: Паркирането в „синя“ и „зелена“ зона е безплатно, градският транспорт се движи по празнично разписание"}
{"url": "http://www.focus-news.net/news/2018/03/05/2496014/tass-sergey-lavrov-se-otpravya-na-obikolka-v-afrika-v-ramkite-na-koyato-shte-obsadi-borbata-sreshtu-terorizma-i-razshiryavane-na-targovskite-vrazki.html", "text": "Руският външен министър Сергей Лавров се отправя в понеделник на обиколка в Африка, в рамките на която ще обсъди с държави от континента борбата с тероризма и разширение на търговско икономическото сътрудничество. Министърът е заявил това в интервю за панафриканска медия, предава ТАСС.  По думите на първия дипломат, неговата визита в Ангола, Зимбабве, Мозамбик, Намибия и Етиопия цели заздравяване на отношенията и търсене на нови посоки за тяхното развитие в сферите на търговията, икономиката, науката, технологиите и други. Лавров разкри, че като част от обиколката е включена и среща с председателя на Комисията на Африканския съюз Муса Факи Махаматом, в която ще бъде обсъдена ролята на африканската организация за „най-доброто противодействия на многобройни проблеми и заплахи, пред които е изправена международната общност.“: Цанко Цолов", "date": "2018.03.05", "title": "ТАСС: Сергей Лавров се отправя на обиколка в Африка, в рамките на която ще обсъди борбата срещу тероризма и разширяване на търговските връзки"}
{"url": "http://www.focus-news.net/news/2018/03/05/2496005/gd-granichna-politsiya-na-granichnite-punktove-kulata-kapitan-andreevo-lesovo-i-dunav-most-ruse-trafikat-e-intenziven-za-tovarni-avtomobili-na-izhod-ot-stranata.html", "text": "На граничните пунктове „Кулата“, „Капитан Андреево“, „Лесово“ и „Дунав мост- Русе“ трафикът е интензивен за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. На останалите пунктове трафикът е нормален.", "date": "2018.03.05", "title": "ГД „Гранична полиция“: На граничните пунктове „Кулата“, „Капитан Андреево“, „Лесово“ и „Дунав мост- Русе“ трафикът е интензивен за товарни автомобили на изход от страната"}
{"url": "http://www.focus-news.net/news/2018/03/05/2496013/stara-zagora-sluzhiteli-na-zatvora-v-grada-shte-protestirat.html", "text": "Общото събрание на Синдикат на служителите в затворите в България взе решение за протестни действия в Стара Загора. Това съобщиха от синдиката. На 7 март надзирателите ще протестират във Варна, а на 9 март в Пазарджик.  \r\nНа проведено Общо събрание на Синдикат на служителите в затворите в България 161 делегати на дружества от цялата страна, отчитайки сериозното напрежение в системата на затворите и сред заетите с охраната на съдебните сгради и магистрати в България взе единодушно следните решения:\r\n1.Поддържа становището, с което УС на Синдикат на служителите в затворите в България иска изравняване на социалния статут и възнагражденията на служителите в Сектор „Сигурност“ и преустановяване на дискриминационното третиране на служителите на ГД „Изпълнение на наказанията“ и ГД „Охрана“.\r\n2. Провеждане на национален протестен митинг – шествие на 10 март 2018 г. Шествието ще потегли от Министерството на правосъдието и ще се предвижи до входа на Министерството на финансите и Министерски съвет.\r\n3. Провеждане на национален протест на 26 март 2018 г. Мястото или местата, часа и формата ще бъдат обявени по-късно с решение на УС.\r\nСлед общото събрание на организацията УС на ССЗБ от своя страна взе решение за изготвяне на писмо до министрите на правосъдието на държавите членки на ЕС, които ще вземат участи във втората среща от календара на Българското председателство на Съвета на ЕС 2018 - „Правосъдие и вътрешни работи“ на 26 и 27 март т.г. с искане за съдействие и подкрепа.", "date": "2018.03.05", "title": "Стара Загора: Служители на затвора в града ще протестират"}
{"url": "http://www.focus-news.net/news/2018/03/05/2496015/natsionalniyat-istoricheski-muzey-predstavya-izlozhbata-zlatarstvoto-po-balgarskite-zemi-xvi-xx-vek.html", "text": "В 16.00 часа в Националния исторически музей ще бъде открита изложбата „Златарството по българските земи XVI-XX в.“, съобщиха от музея. В експозиционното пространство по атрактивен начин са представени над 500 избрани образци от най-голямата и най-представителната частна етнографска колекция, собственост на Антонио Василев, която той събира с вещина и търпение повече от 20 години. Чрез включените уникални експонати може да се проследи развитието на златарското изкуство по българските земи в периода XVI-XX в. Изящните артефакти показват високите художествени постижения на българските майстори златари при обработката на благородни метали. В изключително богатата експозиция могат да се видят пафти с умело гравирани християнски изображения върху седеф с невероятно майсторски изпълнена филигранна техника и клетъчен емайл, както и кована украса. Показани са още: накити за глава, сред които много редките надушни украшения с формата на нокът, носени като амулет, предпазващ от лош поглед и урочасване; обици с висока художествена стойност - т. нар. арпалии, чието име идва от турската дума „арпа“ – ечемик, заради зърната, наредени около филигранно изработения кръг в средата; тепелъци, с изобразени апотропейни (предпазващи) символи, които защитават жената от негативна енергия и болести; пръстени, сред които е показан и уникален екземпляр с формата на нокът -  рядък, декоративно изработен вариант на средновековните пръстени, предпазващи лявата ръка от излитащата стрела на лъка.\r\nВпечатляващ е и броят на представените амулети – магични предмети, предпазващи хората от зловредни сили. Сред тях са нагръдните кутийки с изображения на светци и рядко срещаният и характерен за района на Котленско накит куна. Сред експонатите ярко изпъкват настолните кръстове с филигранна украса и миниатюрна дърворезба, както и момински пафти и огърлица, изработени от чисто злато. Представената колекция от образци на златарското изкуство, е важна част от наследството на българското златарско изкуство, развивало се по българските земи през XVI-XX в. Прецизното изграждане на сбирката дава представа за основните акценти в изкуството през периода на Османско владичество  и  Възраждането до съвременността. Забележителните експонати, пряко свързани с женската красота, отразяват също така и традиционните вярвания и религиозните представи на българите. Изложбата „Златарството по българските земи XVI-XX в.“ може да бъде видяна от посетителите на музея до 1 юни 2018 г.", "date": "2018.03.05", "title": "Националният исторически музей представя изложбата „Златарството по българските земи XVI-XX век“"}
{"url": "http://www.focus-news.net/news/2018/03/05/2496017/sliven-obshtinskite-savetnitsi-ot-gerb-georgi-stoyanov-i-dimitar-mitev-organizirat-priemna-za-grazhdani.html", "text": "Общинските съветници от ГЕРБ Георги Стоянов и Димитър Митев организират приемна за граждани. Това съобщиха от пресцентъра на ГЕРБ. Двамата общински съветници ще приемат граждани от 9.30 до 16.30 часа. При голям интерес преминават откритите приемни с граждани на общинските съветници от ГЕРБ – Сливен. Основните питания на хората са по различни лични и социални теми, за съдействие за намиране на работа, както и по въпроси, касаещи инфраструктурата на града и населените места в община Сливен.", "date": "2018.03.05", "title": "Сливен: Общинските съветници от ГЕРБ Георги Стоянов и Димитър Митев организират приемна за граждани"}
{"url": "http://www.focus-news.net/news/2018/03/05/2496019/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvo-na-parva-profesionalna-liga.html", "text": "Въвежда се временна организация на движението за провеждане на футболна среща от Първенство на първа професионална лига на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието,  както следва: \r\n- От 00.00 часа на 4 март 2018 г. до 08.00 часа на 6 март 2018 г. при сектор „Г” на  Националния стадион „Васил Левски” от вход № 20 до вход № 26. \r\n- От 08.00 до 15.00 часа на 05  март 2018 г. на моста пред Национален стадион „Васил Левски”. \r\nОт 12.00 часа на 5  март 2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.03.05", "title": "София: Въвежда се временна организация на движението за провеждане на футболна среща от Първенство на първа професионална лига"}
{"url": "http://www.focus-news.net/news/2018/03/05/2496018/blagoevgrad-suhi-sa-patnite-nastilki-v-oblastta.html", "text": "Предимно сухи са пътните настилки е областта, само в по-усойните места са мокри. Това каза за Радио „Фокус“ – Пирин дежурният служител в Областно пътно управление – Благоевград. Нормално се извършва движението по основните пътни направления – автомагистрала „Струма“ и главен път Е-79. През изминалото денонощие няма регистрирани тежки пътни инциденти. Няма затворени пътища в областта. Проходът Предел е отворен за преминаването на всички видове моторни превозни средства. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.05", "title": "Благоевград: Сухи са пътните настилки в областта"}
{"url": "http://www.focus-news.net/news/2018/03/05/2496020/brussels-times-es-e-na-edna-krachka-ot-razrabotvaneto-na-5g-internet.html", "text": "Европейският парламент и страните-членки са стигнали до политически компромис да пуснат радиочестотния спектър на свръх-бързия 5G интернет от 2020 година, пише The Brussels Times.\r\nЕвропейската комисия иска да използва постигнатото споразумение, за да започне разработването на супер-бърз интернет в Европа. Те са се съгласили с пускането на радио честотите от 2020 година и приписването на 20 годишни лицензи, за да бъдат осигурени бизнесите с повече инвестиционна сигурност и по-близка координация по лицензионните процедури.\r\n„Поставяме основите на пускането на 5G из цяла Европа. Това е изключително важно, тъй като голям брой приложения, самоуправляващите се коли, телемедицината и умните градове не могат да бъдат разработени без отлична връзка с мрежата“, заяви вицепредседателят на Европейската комисия Андрус Ансип, като уточни, че идеята е големите градове и транспортните мрежи да имат 5G до 2025 година.\r\nПревод и редакция:", "date": "2018.03.05", "title": "Brussels Times: ЕС е на една крачка от разработването на 5G интернет"}
{"url": "http://www.focus-news.net/news/2018/03/05/2496023/sofiya-vavezhda-se-vremenna-organizatsiya-na-dvizhenieto-za-provezhdane-na-22-riya-mezhdunaroden-filmov-festival-sofiya-film-fest.html", "text": "Въвежда се временна организация на движението за провеждане на 22-рия Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 08.00 часа на 7 март 2018 г. на бул. „Витоша” между бул. „Пенчо Славейков” и ул. „Христо Стамболски”. \r\n- До 08.00 часа на 7 март 2018 г. на ул. „Екзарх Йосиф” № 37, пред Дома на киното. \r\nДо 08.00 часа на 7 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.05", "title": "София: Въвежда се временна организация на движението за провеждане на 22-рия Международен филмов фестивал София Филм Фест"}
{"url": "http://www.focus-news.net/news/2018/03/05/2496021/kyustendil-normalno-se-izvarshva-dvizhenieto-po-avtomagistrala-struma-i-glaven-pat-e-79.html", "text": "Нормално се извършва движението по автомагистрала „Струма“ и главен път Е-79. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва движението по пътя за ГКПП „Гюешево“. Преминаването през пункта се извършва нормално. Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 31 март.\r\nКристина МИТКОВА", "date": "2018.03.05", "title": "Кюстендил: Нормално се извършва движението по автомагистрала „Струма“ и главен път Е-79"}
{"url": "http://www.focus-news.net/news/2018/03/05/2496025/rumen-petkov-podari-na-balgarskiya-patriarh-neofit-i-ruskiya-patriarh-kiril-elegantni-himikalki-s-nadpis-otche-nash-na-starobalgarski-ezik.html", "text": "Румен Петков подари на българския патриарх Неофит и руския патриарх Кирил елегантно изработени химикалки, на които с лазер е извезано надписа „Отче наш“ на старобългарски език. Това съобщиха от пресцентъра на ПП АБВ. Това се случи по време на представянето на изложба на детски рисунки, посветени на Освобождението на България. На химикалката на руския патриарх е изписано още и името “Неофит”. На тази, подарена на българския патриарх, пък е изписано името “Кирил”. Символиката цели да изрази близостта между двете православни църкви и техните ръководители. \r\nПетков подари на главата на руската православна църква и валидирани под номер едно плик и пощенска картичка, посветени на 140-тата годишнина от Плевенската епопея. Такива  преди време, също под номер едно, бяха връчени от него и на  българския патриарх Неофит.", "date": "2018.03.05", "title": "Румен Петков подари на българския патриарх Неофит и руския патриарх Кирил елегантни химикалки с надпис „Отче наш“ на старобългарски език"}
{"url": "http://www.focus-news.net/news/2018/03/05/2496028/veliko-tarnovo-mokri-sa-patnite-nastilki-v-grada-trafikat-e-spokoen.html", "text": "Спокоен е трафикът по основните улици и булеварди в града в почивния ден, предаде репортер на Радио „Фокус” – Велико Търново. Пътните настилки са мокри, на места заснежени и заледени. Времето е облачно. Температурата на въздуха е 0 градуса. По-натоварено е движението в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Движението се регулира с пътни знаци.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.03.05", "title": "Велико Търново: Мокри са пътните настилки в града, трафикът е спокоен"}
{"url": "http://www.focus-news.net/news/2018/03/05/2496026/el-pais-vtori-ispanski-rapar-vleze-v-zatvora-za-vazhvalyavane-na-terorizma.html", "text": "Испанският съд осъди рапърът Пабло Ривадула, по-известен с артистичния си псевдоним Пабло Асел, на две години и един ден затвор за неколкократно възхваляване на тероризма и за обиди срещу испанската държава и кралските институции, пише El Pais.\r\nРивадула е изразил тези възгледи в 64 съобщения в Туитър и в песен, която е споделил в Ютуб. Освен затворът, той ще трябва да плати и глоба от 24,300 евро.\r\nТова е втората присъда срещу рапъра, който е осъден за подобни престъпления през март 2015 година. Тогава Ривадула отново получава двегодишна присъда за това, че е писал и споделял песни, в които е възхвалявал нападения, извършени от терористични групировки като баските сепаратисти ЕТА, испанската маоистка групировка GRAPO, Ал Кайда, марксистко-ленинистката организация Червена Бригада и други. В някои от песните той дори зове терористите да повторят нападенията си.\r\nМиналия месец Върховния съд на Испания потвърди присъдата от три години и половина лишаване от свобода за друг рапър – Хосе Мигел Аренас, по-известен като Валтоник, за обида на Короната, възхвала на тероризма и заплахи в редица негови песни.\r\nПревод и редакция:", "date": "2018.03.05", "title": "El Pais: Втори испански рапър влезе в затвора за възхваляване на тероризма"}
{"url": "http://www.focus-news.net/news/2018/03/05/2496024/zhivko-todorov-da-se-topim-v-evropa-e-nepravilno-kakvoto-pokazhem-nie-tova-shte-vazpriemat-i-te-za-nas.html", "text": "Да се „топим“ в Европа е неправилно - каквото покажем ние, това ще възприемат и те за нас. Това каза Живко Тодоров, кмет на Стара Загора, ИК ГЕРБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. В разговора се включи и министърът на икономиката Емил Караниколов. \r\nПо темата за зимното почистване в Стара Загора Живко Тодоров каза, че в Стара Загора през миналата седмица е имало рекордно ниска температура – минус 22 градуса. Имало е и доста сняг. Водещата отбеляза, че са се справили добре със снегопочистването. Събеседникът й отговори, че това е относително понятие, защото винаги има какво да се желае. Той изрази мнение, че със снегопочистването са осигурили проходимост, оттам нататък в зависимост от данъците зависи и качеството, което трябва да бъде осигурено. „С тези ниски доходи в момента в България, съответно и данъците са доста по-ниски, и ако се сравняваме с Германия или някоя от другите по-развити държави, няма как да сме като тях или по-добри от тях просто защото парите, които харчим, са много по-малко за услугите, които трябва да получават хората! А в същото време машините и горивата са на едни и същи цени в Германия и в България!“, категоричен бе кметът на Стара Загора. \r\nПо повод сделката за продажбата на активите на ЧЕЗ Живко Тодоров заяви, че през последната седмица нещата доста са били преекспонирани и сделката е била превърната в политически казус. Той продължи, че за потребителите е важно да са сигурни, че има кой да се грижи за техния интерес и цените да не се повишават. Гарант за това е КЕВР. Що се отнася до другия въпрос, за влизането на държавата в дружеството, кметът на Стара Загора изрази мнение, че този въпрос много внимателно трябва да се обмисли, защото това крие известни рискове. „След като преди няколко години държавният дял в едно друго дружество беше продаден, защо сега да влизаме в друго? Според мен по-важният въпрос тук е службите да изяснят реално дали финансирането на сделката е чисто, дали има непрозрачни доходи, които стоят зад това и ако няма, тогава това си е една редовна сделка между купувач и продавач! Ако капиталите са чисти и финансирането е нормално, оттук нататък всичко друго би преекспонирало темата!“, категоричен бе Живко Тодоров. „Така е, но Борисов каза, че има някакви „гадове“, които искат да възпроизведат сценария от 2013 г., когато той си подаде за пръв път оставката отново заради ЧЕЗ и цените на тока, кои са тези „гадове“?“, попита водещата Илиана Беновска. Събеседникът й отговори, че и друг път е казвал, че в България трябва да има единство по важните национални въпроси. За съжаление обаче всичко, което се случва в държавата, се прави опит да се използва в политически контекст. Опозицията раздува всяка една ситуация и търси оставки и предсрочни избори. „Смятам, че трябва да бъдем много по-сериозни, когато се отнасяме към проблемите на хората и всички партии да имат повече мисъл за това как държавата да влезе в релси и да взема правилните решения. Така че национално единение е необходимо, нека да се поставят основните въпроси в енергетика, здравеопазване, образование и да вървим към тях, а не да се променят ежедневно и да търсим постоянно поводи да се караме!“, призова кметът на Стара Загора. „Но опозицията взема тон от някои неща, които не са догледани, вероятно!“, отбеляза водещата Илиана Беновска. Събеседникът й отговори, че винаги в едно управление има за какво да се хванеш. Той продължи, че премиерът работи с хиляди хора в администрацията и няма как да носи отговорност за всеки един, който не си е свършил добре работата. Във всяка една партия има и добри, и лоши. Според Живко Тодоров ако непрекъснато се вглеждаме само в лошото и търсим всеки повод да събаряме държавата, тогава нищо добро няма да се случи в следващите години. „Но трябваше ли Теменужка Петкова да си подава оставка и трябва ли тя да бъде приета?“, продължи с въпросите си водещата Илиана Беновска. Живко Тодоров отговори, че според него Теменужка Петкова няма никакво участие и тя е един добър министър. Той изрази мнение, че тази оставка не трябва да бъде приета. „А що се отнася до самия казус – пак казвам, че тук отговорът трябва да бъде даден от службите. Нито аз, нито Вие в момента имаме достатъчно информация, за да можем за съдим за тази сделка. Но службите биха могли, колкото и конфиденциална да е една сделка, да се сдобият с необходимите документи, да проверят финансирането, те могат да изпратят запитване, до получат отговор и да излязат накрая със становище! Тук политическите фигури не трябва да играят никаква роля, а да оставят това на експертите!“, още веднъж подчерта кметът на Стара Загора.\r\nЗа позицията на президента по сделката за активите на ЧЕЗ водещата Илиана Беновска попита: „Искам да Ви питам и за президента, който услужливо приглася, даже пее солист в операта на БСП по сделката за ЧЕЗ. Той получава също всички доклади от всички служби. Защо да речем, ако някой от правителството не е догледал нещата, президентът, ако е видял нещо, не каза своевременно, а чак сега се обажда?“. Живко Тодоров отговори, че според него президентът трябва да обединява нацията и да търси консенсус между всички избиратели и партии, защото всяка една партия представлява определен брой избиратели. „Той не трябва да взема политически позиции в никакъв случай и считам, че още по-малко президентът трябва да участва в събарянето на някое правителство и прокламирането на ново!“, категоричен бе кметът на Стара Загора. Той добави, че в следващите месеци в парламента трябва да се пристъпи много отговорно към формирането на националните интереси. Живко Тодоров призова по проблемите в основните сектори да се организира кръгла маса и да се изготви стратегия, която да се следва поне в следващите 10 години. \r\nЗа Индустриалната зона в Стара Загора Живко Тодоров заяви, че е стартирана много добра инициатива за изграждането на индустриална зона „Загоре“. Целта е да се привличат инвеститори. На срещата с министъра на икономиката Емил Караниколов бизнесът е поставил най-тежкия проблем – липсата на кадри. Това означава, че всички трябва да действаме в посока да произвеждаме образовани кадри, подходящи за съответния бизнес. \r\n Тук водещата покани в студиото и следващия събеседник, министъра на икономиката Емил Караниколов, който се включи в разговора за индустриална зона „Загоре“. Илиана Беновска попита: „Тук има едно разбирателство – г-н Тодоров е представител на ГЕРБ, а г-н Караниколов на „Обединените патриоти“. Как работите вие двамата?“. Емил Караниколов отговори, че областните управители и кметовете трябва да работят за гражданите и в райони като Стара Загора, Ловеч, Видин и някои други места нещата се случват. Министърът на икономиката обясни, че решението за развитието на регионите не е само оперативните програми, а и търсенето на инвеститори. Той заяви, че доскоро практиката е била инвеститорите да бъдат водени на едни голи поляни, а истината е, че не търсят това. Затова в Стара Загора и на някои други места се прави нов модел – изграждат се индустриални зони. „В Стара Загора благодаря на кмета и на цялото местно самоуправление, на областния управител! Изключително подготвен регион и като кадри, и като инфраструктура, и като университети! Аз съм сигурен, че това ще е една от най-хубавите индустриални зони в България!“, заяви министърът на икономиката. „А какво е най-скорошното, което предстои да направите заедно?“, попита водещата Илиана Беновска. Живко Тодоров отговори, че предстои държавата да влезе с 50% в индустриалната зона. Той продължи, че терените, които предоставя общината, са в размер на 5 милиона лева, а участието на държавата е 2,5 милиона лева. „Не е ли малко това?“, продължи водещата. Министърът на икономиката отговори, че това е едно добро начало. Той обясни, че е поел ангажимент пред бизнеса в Стара Загора, ако се наложи държавата да инвестира още. Емил Караниколов обясни, че в средата на март има среща с потенциален инвеститор в стратегически сектор като електромобилостроенето. Той добави, че се правят опити този инвеститор да бъде убеден да инвестира в България, а ако това стане, компанията ще избира между Стара Загора и Бургас. „Как ще се преборите с Митко Николов, той Ви е началник по линия на ГЕРБ?“, попита Илиана Беновска кмета на Стара Загора. Живко Тодоров отговори: „Не е важно кой е началник, ние няма да се борим на тепиха, а ще се борим с възможностите, които всеки предоставя. Бургас има едни предимства, ние други. Аз мисля, че с данъците, които предлага Стара Загора, които са по-ниски от тези в Бургас, мисля, че можем да се конкурираме, а и имаме подготвена работна сила, която би могла да се влее в един бъдещ завод! Ние не се притесняваме от конкуренцията, напротив, конкуренцията ни прави по-добри!“ „Министър Караниколов, Вие май работите доста отдавна по този проект, защото го споменавахте завоалирано без имена?“, обърна се водещата към министъра на икономиката. Той отговори, че с кмета на Стара Загора работят още от началото на мандата на сегашното правителство. Още в самото начало е проведена среща с кмета и с бизнеса и е поет ангажимент към реализирането на проекта. Кметът е изпълнил своя ангажимент, като е намерил подходящи терени с необходимата инфраструктура.\r\nВодещата честити на своя гост 140-та годишнина от Освобождението на България. Той също честити на нея и на всички българи като заяви, че са малко народите, които след пет вековно робство са способни да възстановят своята държавност и да запазят идентичността си. Той продължи, че е присъствал на празненствата на връх Шипка и там му е направил впечатление силният български дух. В Стара Загора хиляди хора са носили българското знаме и са показали, че са горди българи. „Аз се гордея със старозагорци и с българите като цяло, че в тези моменти показваме кои сме и че България я има. И ние трябва ежедневно да се борим да живеем по-добре. И се надявам, че все повече млади хора ще влизат в политиката, а не да странят от нея, защото начинът всички ние да променяме нещата е с участието си!“, призова кметът на Стара Загора.\r\nПо темата за бъдещето на централите на твърдо гориво водещата Илиана Беновска попита: „Имаше през миналата година един форум при вас за вредните емисии, които произвеждат централите с твърдо гориво, ще има ли голяма безработица, ако се наложат санкциите на ЕК?“. Живко Тодоров отговори, че изобщо не може да си представи, че централите ще бъдат затворени или пред България ще бъдат поставени непосилни изисквания. Той подчерта, че задача на българските евродепутати е да се борят за българския интерес. Кметът на Стара Загора подчерта, че ние имаме запаси от въглища, които през следващите 40-50 години можем да използваме за производството на ток и не трябва да се лишаваме от собствения си ресурс. В двата ТЕЦ-а работят около 10 000 души, а целият комплекс засяга над 50 000 души заедно с фирмите, които работят наоколо. Отделно са и американските централи, в които също работят доста хора. „Аз мисля, че държавата не може да си позволи този лукс да затвори тези централи за сметка на нещо друго!“, категоричен бе Живко Тодоров. „Да, но май този въпрос не е изцяло в наша компетенция!“, подчерта водещата Илиана Беновска. Събеседникът й отговори, че ЕС трябва сериозно да преосмисли някои политики, защото в противен случай ще изтърве духа от бутилката. „Затварянето на подобри централи не може въобще да се дискутира. Това е въпрос, по който България въобще не бива да отстъпва! Премиерът, който беше на срещата в Стара Загора, заяви именно това – че той няма да позволи това да се случи!”, категоричен бе Живко Тодоров. Той обясни, че затварянето на тези централи би било катаклизъм не само за района на Стара Загора, но и за България като цяло, а топлоцентралите, като балансьор на АЕЦ „Козлодуй”, няма с какво да бъдат заменени. Ако е необходимо трябва да направим инвестиции, но да запазим централите. \r\n За идеята за общинска полиция в Стара Загора водещата Илиана Беновска попита: „На фона на битовата престъпност и ескалацията й, няма да спестя тази дума, вие имахте идея да имате силна местна общинска полиция, това, което в България все още е малко като двуликия Янус, какво направихте от миналия път, когато бяхте тук?”. Живко Тодоров обясни, че в Сдружението на общините вече има внесен проект за реформа, така че да бъде създадена истинска общинска полиция на щат към кметовете, която да се назначава от тях и да бъде използвана за ежедневните нужди, за опазване на обществения ред. Проектът предстои да бъде защитен и пред парламентарната комисия. Кметът на Стара Загора изрази убеждението си, че идеята за създаване на общинска полиция ще бъде подкрепена от народните представители. „Но веднага възниква въпросът откъде пари?”, попита водещата Илиана Беновска. Събеседникът й отговори, че и в момента общината плаща над 2000 лева на полицай. „Аз мисля, че за по-малко пари ние бихме могли да си назначим общинска полиция, защото в МВР в момента си има някаква йерархия, по същия начин ще бъде и в системата за сигурност – общинската полиция ще бъде най-ниското ниво. Това са полицаите, които следят ежедневно дали се спазва обществения ред – кучето с намордник ли е, дали някой пие и троши в парка. Това е най-ниското ниво, от което тръгваме. Отвоюването от кметовете на тази общинска полиция ще бъде много добра стъпка за опазването на обществения ред!”, обясни кметът на Стара Загора. Той добави, че разследващите функции на полицията трябва да си останат в прерогатива на МВР. „Как ще подбирате кадрите?”, продължи с въпросите си водещата Илиана Беновска. Събеседникът й отговори, че това ще става с конкурси, а в общината има достатъчно капацитет това да се случи. Не е проблем в комисиите да се включат и експерти от МВР и да се подберат кадри, които могат да вършат работа. Живко Тодоров обясни, че всички кметове в Сдружението на общините са подкрепили това предложение. Много от тях са се отказали от наемните услуги, които предлага МВР, защото излиза много скъпо, а ако няма разбирателство между МВР и кмета на местно ниво, те може дори да си пречат. Кметът на Стара Загора обясни също така, че не е необходимо да се създава и екополиция, защото една общинска полиция ще поеме и тези функции. „Тук в София общинската полиция слага едни листчета на колите, които са неправилно паркирали, но доколкото разбрах, ако ти не се явиш там, където те викат, този акт или съобщение не влиза в сила, така ли е?”, попита водещата Илиана Беновска. Живко Тодоров отговори, че в Стара Загора не е така, а собственикът не е необходимо да е на място, за да се констатира съответното нарушение. „Вратичките в закона в България трябва да бъдат премахнати, за да могат да бъдат глобявани! Виждате с камерите колко години имаше проблем с констатирането на нарушенията и колко от тях падаха в съда поради различни причини, но нарушението е факт!”, категоричен бе кметът на Стара Загора. \r\nПо повод Европредседателството водещата Илиана Беновска попита: „Кое е най-важното, което България трябва да направи по време на европредседателството?”. Живко Тодоров категорично заяви, че по време на европредседателството страната ни трябва да покаже обединение. Той продължи, че всички политически партии са отговорни за образа на България в Европа. Кметът на Стара Загора обясни, че преди години е бил представител на България в ПАСЕ, като член на българския парламент. Направило му е много лошо впечатление, тъй като ние сме в една процедура на постмониторинг по отношение на правата на човека, че именно българската опозиция се е изказала против неговото отпадане. „Да се „топим” в очите на останалите европейски държави е много неправилно, защото каквото покажем ние, това ще възприемат и те за нас!”, категоричен бе той. Живко Тодоров заяви, че през миналата седмица български математици са се върнали от олимпиади с медали, което показва, че страната ни не е само негативизъм. Има и много положителни примери и трябва да ги показваме повече и да им даваме възможност да се изявяват и да участват в управлението на държавата. „По време на европредседателството ние трябва да акцентираме именно на това, че в България има умни хора, има хора, които не са корумпирани, че в България има много хора с талант, възможности и това трябва да покажем ние – обединение в името на една по-добра България! А не да се чудим как да се повлечем към дъното!”, завърши Живко Тодоров разговора си с Илиана Беновска в предаването “Беновска пита” по Радио К2 и Канал 3 на 4 март 2018 година.", "date": "2018.03.05", "title": "Живко Тодоров: Да се „топим“ в Европа е неправилно - каквото покажем ние, това ще възприемат и те за нас"}
{"url": "http://www.focus-news.net/news/2018/03/05/2496029/kyustendil-obshtinata-sformira-rabotna-grupa-za-otsenka-na-proektni-fishove-za-aktualizirane-na-investitsionnata-si-programa.html", "text": "Общината сформира работна група за оценка на проектни фишове за актуализиране на Инвестиционната си програма, съобщиха от пресцентъра на Община Кюстендил. Проектните фишове са по ос устойчиво и интегрирано градско развитие“ на Оперативна програма „Региони в растеж”. В работната група могат да участват представители само на заинтересованите страни – юридически лица, сдружения на собствениците, регистрирани или извършващи дейност на територията на общината Кюстендил. Работната група е с постоянен характер и се председателства от ръководителя на междинното звено по оперативната програма –  Надя Каратова, зам.-кмет „Икономика и финанси“. Целта е оценяване на проектни фишове, с които да се актуализира Инвестиционната програма на Община Кюстендил.", "date": "2018.03.05", "title": "Кюстендил: Общината сформира работна група за оценка на проектни фишове за актуализиране на Инвестиционната си програма"}
{"url": "http://www.focus-news.net/news/2018/03/05/2496022/blagoevgrad-na-gkpp-kulata-trafikat-e-intenziven-za-tovarni-avtomobili-na-izhod-ot-stranata.html", "text": "На българо-гръцката граница на ГКПП \"Кулата\" трафикът е интензивен за товарни автомобили на изход от страната. Това съобщиха за Радио „Фокус“ – Пирин от Гранична полиция. На останалите пунктове трафикът е нормален.\r\nКристина МИТКОВА", "date": "2018.03.05", "title": "Благоевград: На ГКПП \"Кулата\" трафикът е интензивен за товарни автомобили на изход от страната"}
{"url": "http://www.focus-news.net/news/2018/03/05/2495989/anadolu-agency-saad-hariri-zavarshi-poseshtenieto-si-v-sauditska-arabiya.html", "text": "Ливанският премиер Саад Харири завърши своето петдневно посещение в Саудитска Арабия в неделя, което бе първата му визита след като миналата година подаде изненадваща оставка пред репортери в Рияд, съобщава Anadolu Agency. \r\nВ рамките на визитата си, Харири проведе разговори с крал Салман и престолонаследникът Мохамад бин Салман.\r\nКризата около Харири, разиграла се през ноември миналата година, завърши след посещение на премиера в Париж по покана на президента Еманюел Макрон и последвало завръщане в Бейрут след близо две седмици прекарани в Рияд, като по-късно премиерът оттегли и намерението си за оставка.: Цанко Цолов", "date": "2018.03.05", "title": "Anadolu Agency: Саад Харири завърши посещението си в Саудитска Арабия"}
{"url": "http://www.focus-news.net/news/2018/03/05/2496032/gabrovo-mokri-i-na-mesta-zasnezheni-sa-patnite-nastilki-na-teritoriyata-na-oblastta.html", "text": "Мокри и на места заснежени и заледени са пътните настилки на територията на област Габрово. Това казаха за Радио „Фокус“ – Велико Търново от Областно пътно управление -\r\n Габрово. Времето е облачно. Температурата на въздуха е 1°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.05", "title": "Габрово: Мокри и на места заснежени са пътните настилки на територията на областта"}
{"url": "http://www.focus-news.net/news/2018/03/05/2496033/the-local-germaniya-ikonomicheskiyat-ministar-na-germaniya-poiska-po-strogi-pravila-za-chuzhdite-investitsii-v-evropa.html", "text": "Министърът на икономиката на Германия Бригите Зиприс поиска по-тежки правила за чуждестранните инвеститори в Европа заради притеснения за нарастващото китайско влияние върху европейски компании, пише германската редакция на The Local.\r\nПрез февруари стана ясно, че китайският милиардер Ли Шифу тихомълком е придобил 10% от германския автомобилен гигант Даймлер – което го прави най-големият акционер в компанията.\r\n„Ние винаги трябва да адаптираме законите си за чуждите инвестиции според последните развития, включително да включим граница, след която правителството може да се намеси“, заяви Зиприс пред Der Spiegel.\r\nИзданието уточнява, че в момента, Берлин може да спре транзакция и евентуално да я предотврати, ако чуждестранният инвеститор придобива повече от 25% от определена компания.\r\n„Истината е, че инвеститорите често упражняват значително влияние върху предприятията, дори и когато имат по-малък дял от активите й“, заяви социалдемократката Зиприс.\r\nТози проблем „трябва да е в дневния ред на новото правителство и най-вече що се отнася до стратегическата инфраструктура като енергийната, транспортната и интернет сектора“, посочи тя.\r\nПревод и редакция:", "date": "2018.03.05", "title": "The Local (Германия): Икономическият министър на Германия поиска по-строги правила за чуждите инвестиции в Европа"}
{"url": "http://www.focus-news.net/news/2018/03/05/2496027/emil-karanikolov-nuzhen-e-mehanizam-darzhavata-da-se-proiznasya-po-sdelki-ot-natsionalno-znachenie.html", "text": "Емил Караниколов, министър на икономиката от квотата на Обединени патриоти, в разговор с Илиана Беновска, в предаването “Беновска пита” по Радио К2 и Канал 3 коментира сделката за ЧЕЗ, енергията и енергетиката в икономиката. В разговора заедно с министър Емил Караниколов участваха още Красимир Каракачанов, вицепремиер и министър на отбраната и Стоян Мавродиев, изп.-директор на Българската банка за развитие. Tова съобщиха от екипа на предаването.\r\nНа въпрос на водещата какво се случва с ЧЕЗ Емил Караниколов определи полемиката за сделката с ЧЕЗ като пресилена. Той увери всички граждани, че правителството няма да позволи да се заиграва със страховете на 3 милиона потребители. Независимо какво ще се случи оттук-нататък цените на тока няма да се вдигнат. Има регулатори, които следят всичко това. Преди 20 години държавата беше собственик и постоянно сочена за виновник, докато сега има от 2004 година нов собственик, а настоящият потенциален собственик на ЧЕЗ, дори още преди да е станал официален такъв, отново е сочен за виновник. “За хората тока и водата са основни приоритети и аз разбирам това, но правителството ще направи всичко, за да не се заиграва с тези страхове и да има прозрачни регулации”, допълни министър Караниколов. \r\n“Ако се стигне до това държавата по някакъв начин да придобие дялове с “Инерком” при покупка на акции за сделката по ЧЕЗ, дали ББР ще бъде годна и при какви условия е склонна да финансира държавно участие”, попита Беновска. \r\nБанковата система в България е изключително стабилна, подчерта Емил Караниколов. Според него, темата за финансиране на държавно участие в ЧЕЗ през ББР към момента не трябва да се коментира, защото купувачите от “Инерком” са заявили, че финансирането им е осигурено от международна финансова институция, което изключва ББР. За да се финансира нещо, трябва да се знае дали купувача ще иска да го продаде. ББР действа по Закона за банковите институции и държавата, независимо, че е принципал няма как да се обади на директора и да му каже кой да вземе кредит, защото това бързо ще фалира банката. Емил Караниколов заяви, че експертите в ББР са тези, които ще вземат решение, ако то е целесъобразно и ако банката има интерес да финансира тази сделка. \r\nОтносно това законна ли е продажбата на държавния дял от 33% в ЕРП-тата, водещата Беновска попита: „Бяхте директор на Агенцията по приватизация и следприватизационен контрол, когато се продадоха 33% от ЕРП-тата, всичко законно ли е в тази продажба”. \r\n“Да, съгласно Закона за приватизация агенцията осъществява политиките на правителството. Имаше решение на тогавашния министър на икономиката и енергетиката Трайчо Трайков и на министъра на финансите Симеон Дянков да се започне процедура за продажба на остатъчните пакети от ЕРП-тата, като основанията бяха, че те не носят дивиденти и нямаме пряк контрол върху управлението на дружествата”, отговори Емил Караниколов. \r\n“Прокрадна се в публичното пространство, че съгласно задълженията на Агенцията по приватизация май не е добре упражняван следприватизационния контрол върху ЧЕЗ”, попита Беновска. \r\n “Това го е казал някой, който няма представа от договорите. За договорите за приватизация и то на основния пакет, защото когато продаваш 33% миноритарен дял, всяка една акция е отделен лот, разберете, че ако Вие купите акция, аз не мога да прехвърля всичките ангажименти на Вас. По основния договор е имало ангажименти и те са свързани със спазването на лиценза, който се контролира от независимия регулатор КЕВР, тогава ДКЕВР. Много хора мислят, че в договорите за приватизация са залегнали инвестициите, които е трябвало Агенцията да следи дали се изпълняват. Това е изключителна заблуда, защото в договорите за приватизация няма нито един ред за инвестиции. Ако бяха сложени задължения за инвестиции, тези инвестиции приемайки се от Агенцията за приватизация веднага щяха да влязат в сметките на потребителите. Това е основната разлика. Приватизационните договори следят военновремеви задачи, но инвестициите се следят от КЕВР и те дават решение за определяне цената на тока. Ако имаше решение за инвестиции към Агенцията по приватизция, това щеше да натовари сметките на хората”, коментира Караниколов. \r\n “Говори се, че много милиарди са изнесени чрез аутсорсване от страната по различни дейности на ЧЕЗ”, коментира Беновска. \r\n “Това също не влиза в приватизационните договори. Аутсорсването е следното нещо – продавам си офисите и след това ги взимам под наем. Това е решение на самото дружество и то си носи отговорността за това”, посочи Караниколов. \r\n “Това не подлежи на деликатен следприватизационен контрол”, коментира Беновска. \r\n “Не е предмет въобще на приватизационните договори”, отговори Караниколов. \r\n “А трябва ли да стане”, попита Беновска. \r\n “След като подпишеш договорите, може да видиш много грешки и да ги включиш. За правителството е ясно, че приватизацията е приключила”, отговори министърът на икономиката.  \r\nВъв връзка с това трябва ли държавата да влезе в ЧЕЗ Беновска попита: “Когато беше скандалът с оръжейните дружества, Вие казахте едно знаменито изречение, че ще върнете повече държава в някои отрасли. Трябва ли държавата да влезе в ЧЕЗ и без да Ви карам да правите правен анализ, как ще се получи това”. \r\n“Без правен анализ е трудно да отговаря. Липсата на информация е голям проблем. Важно е да се види каква е необходимостта държавата да влезе. Ако с това ще гарантираме по-добрата работа, инвестиции, иновации в това дружество – добре. Но ако някой си мисли, че с влизането на държавата, ще се намали цената на тока, но това означава да фалираме дружеството. Трябва да има публичност и прозрачност защо да влезе държавата в ЧЕЗ и какво се очаква от нея. Най-важно е да уверим гората, че КЕВР, КЗК, всички регулатори са си на мястото. Нужен е механизъм на българската държава за такива големи сделки от национално значение, като се съобразява с европейските директиви, да има възможност да се произнася по една такава сделка“, посочи Емил Караниколов. \r\n “Каква е равносметка Ви до момента на поста министър на икономиката”, попита Беновска. \r\nЕмил Караниколов открои стабилността като важен успех. С над 30% се е увеличил делът на инвеститорите, над 900 млн. евро са преките чуждестранни инвестиции. Правителството е разпознато, политиките, които осъществява в Европа се приемат от всички. Общата индустриална политика, която България наложи като тема, е важна и следващите председатели на ЕС ще продължат тази тема. Нужно ни е повече самочуствие, счита министърът на икономиката. Държавните дружества към МИ отново ще бъдат на печалба, завърши Емил Караниколов разговора с Илиана Беновска в предаването “Беновска пита” по Радио К2 и Канал 3 на 4 март 2018 година.", "date": "2018.03.05", "title": "Емил Караниколов: Нужен е механизъм държавата да се произнася по сделки от национално значение"}
{"url": "http://www.focus-news.net/news/2018/03/05/2496016/afp-iranskiyat-vanshen-ministar-razkritikuva-es-zaradi-negoviya-ekstremizam.html", "text": "Иранският външен министър Мохамад Джавад Зариф разкритикува Европейския съюз заради неговия „екстремизъм“ що се отнася от иранското ядреното спораумение, предава AFP. Коментарът му е направен по време на интервю за местно издание, публикувано в понеделник, малко преди Зариф да се срещне с френския си колега Жан-Ив льо Дриан, който е на посещение в Техеран с цел обсъждане на иранската ядрена сделка. \r\n„С цел да запазят САЩ в Иранското ядрено споразумение, европейските държави страдат от екстремизъм и това в крайна сметка ще подкопае европейската политика“, смята Зариф. : Цанко Цолов", "date": "2018.03.05", "title": "AFP: Иранският външен министър разкритикува ЕС заради неговия „екстремизъм“"}
{"url": "http://www.focus-news.net/news/2018/03/05/2496036/kyustendil-v-dupnitsa-prodalzhava-realiziraneto-na-proekta-za-integriran-gradska-transport.html", "text": "В града продължава реализирането на проекта за интегриран градска транспорт, съобщиха от пресцентъра на Община Дупница. Комисията за защита на конкуренцията е отхвърлила като неоснователна подадена жалба от фирма срещу поръчката на Община Дупница за изпълнение и инженеринг на проекта „Интегриран градски транспорт“. Проектът включва ремонт и изграждане на нова улична мрежа, полагане на тротоарни настилки, изграждане на светофарна уредба, 13 нови автобусни спирки, сервизна база за автобусите по новата линия 5 и други, като това е един от най-мащабните проекти, с който ще бъде подобрена инфраструктурата на града в някои от най-лошите райони и улици. Фирмата трябва да заплати и направените разноски в размер на 1000 лева по производството.", "date": "2018.03.05", "title": "Кюстендил: В Дупница продължава реализирането на проекта за интегриран градска транспорт"}
{"url": "http://www.focus-news.net/news/2018/03/05/2496035/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейският парламент и страните-членки са стигнали до политически компромис да пуснат радиочестотния спектър на свръх-бързия 5G интернет от 2020 година, пише The Brussels Times.\r\nЕвропейската комисия иска да използва постигнатото споразумение, за да започне разработването на супер-бърз интернет в Европа. Те са се съгласили с пускането на радио честотите от 2020 година и приписването на 20 годишни лицензи, за да бъдат осигурени бизнесите с повече инвестиционна сигурност и по-близка координация по лицензионните процедури.\r\n„Поставяме основите на пускането на 5G из цяла Европа. Това е изключително важно, тъй като голям брой приложения, самоуправляващите се коли, телемедицината и умните градове не могат да бъдат разработени без отлична връзка с мрежата“, заяви вицепредседателят на Европейската комисия Андрус Ансип, като уточни, че идеята е големите градове и транспортните мрежи да имат 5G до 2025 година.\r\n*** Испанският съд осъди рапърът Пабло Ривадула, по-известен с артистичния си псевдоним Пабло Асел, на две години и един ден затвор за неколкократно възхваляване на тероризма и за обиди срещу испанската държава и кралските институции, пише El Pais.\r\nРивадула е изразил тези възгледи в 64 съобщения в Туитър и в песен, която е споделил в Ютуб. Освен затворът, той ще трябва да плати и глоба от 24,300 евро.\r\nТова е втората присъда срещу рапъра, който е осъден за подобни престъпления през март 2015 година. Тогава Ривадула отново получава двегодишна присъда за това, че е писал и споделял песни, в които е възхвалявал нападения, извършени от терористични групировки като баските сепаратисти ЕТА, испанската маоистка групировка GRAPO, Ал Кайда, марксистко-ленинистката организация Червена Бригада и други. В някои от песните той дори зове терористите да повторят нападенията си.\r\nМиналия месец Върховния съд на Испания потвърди присъдата от три години и половина лишаване от свобода за друг рапър – Хосе Мигел Аренас, по-известен като Валтоник, за обида на Короната, възхвала на тероризма и заплахи в редица негови песни.\r\n*** Министърът на икономиката на Германия Бригите Зиприс поиска по-тежки правила за чуждестранните инвеститори в Европа заради притеснения за нарастващото китайско влияние върху европейски компании, пише германската редакция на The Local.\r\nПрез февруари стана ясно, че китайският милиардер Ли Шифу тихомълком е придобил 10% от германския автомобилен гигант Даймлер – което го прави най-големият акционер в компанията.\r\n„Ние винаги трябва да адаптираме законите си за чуждите инвестиции според последните развития, включително да включим граница, след която правителството може да се намеси“, заяви Зиприс пред Der Spiegel.\r\nИзданието уточнява, че в момента, Берлин може да спре транзакция и евентуално да я предотврати, ако чуждестранният инвеститор придобива повече от 25% от определена компания.\r\n„Истината е, че инвеститорите често упражняват значително влияние върху предприятията, дори и когато имат по-малък дял от активите й“, заяви социалдемократката Зиприс.\r\nТози проблем „трябва да е в дневния ред на новото правителство и най-вече що се отнася до стратегическата инфраструктура като енергийната, транспортната и интернет сектора“, посочи тя.\r\n*** Министър-председателят на Великобритания Тереза Мей изрази недоволство пред американския президент Доналд Тръмп заради неговите планове да наложи тарифи на вноса на стомана и алуминий, пише вестник The Times. Това е станало в рамките на телефонен разговор, проведен в недел на фона на възможността за търговско споразумение между Великобритания и САЩ. В опита да защити местната индустрия, Тръмп обяви миналата седмица, че неговата администрация ще наложи мита от 25% върху вносната стомана и 10% върху вносния алуминий, ход, който предизвика критиката на много министри, не само от Великобритания. Тръмп предупреди, че ако ЕС се опита да противодейства, САЩ ще наложат мита и върху вноса на европейски автомобили в страната. Коментарът му е направен на фона на предупрежденията на председателя н Европейската комисия Жан-Клод Юнкер, който заяви, че ЕС обмисля въвеждането на мита за някои американски продукти, сред които бърбъна, джинсите и моторите „Харли Дейвидсън“. \r\nСъгласно разпространената от офиса на премиера съобщение, Мей е „изказала своето дълбоко притеснение относно предстоящото въвеждане на тарифи за стоманата алуминия“, като освен това премиерът е отбеляза, че „общи действия са единствения начин да се реши проблема със световното свръхпроизводство“ без да се засегнат ничии интереси.", "date": "2018.03.05", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/03/05/2496038/sport-barselona-ostana-bez-andres-iniesta-sreshtu-chelsi.html", "text": "Полузащитникът на Барселона Андрес Иниеста няма да играе в реванша срещу Челси от осминафиналите на Шампионската лига. Както съобщи „Марка“, 33-годишният испанец е получил травма в бедрото при победата на каталунците над Атлетико (Мадрид) с 1:0 в неделя вечерта и ще се възстановява около 20 дни. Двубоят между Барселона и Челси е на 14 март, а първата среща в Англия завърши наравно 1:1.", "date": "2018.03.05", "title": "Спорт: Барселона остана без Андрес Иниеста срещу Челси"}
{"url": "http://www.focus-news.net/news/2018/03/05/2496030/krasimir-karakachanov-pri-prodazhba-na-strukturoopredelyashti-zvena-ot-energetikata-kevr-tryabva-da-ima-pravo-da-proveryava-i-da-se-proiznasya.html", "text": "При продажба на структуроопределящи звена от енергетиката КЕВР трябва да има право да проверява и да се произнася. Това каза Красимир Каракачанов, вицепремиер по обществен ред и сигурност и министър на отбраната, лидер на ВМРО, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. \r\nЗа неучастието му в предаването „Офанзива” по Канад 3 на 3-ти март Красимир Каракачанов заяви, че не смята, че точно на 3-ти март е трябвало да се занимава с дребни политически дрязги. „В студиото бяха представители на опозицията, те на живо, аз по телефона и на 3-ти март 15 минути преди да започне тържествената заря проверка да се надвикваме по телефона и да спорим по теми, които днес обсъждаме, след националния празник можем да ги обсъдим бавно, спокойно, културно и възпитано!”, заяви вицепремиерът и министър на отбраната.\r\n„Г-н Каракачанов, проспа ли нещо правителството по сделката с ЧЕЗ?”, попита водещата Илиана Беновска. Красимир Каракачанов заяви, че правителството на България не е проспало нищо, защото за съжаление по нашето законодателство то няма никакви правомощия да контролира една сделка, която се провежда между частни юридически лица, в конкретния случай между ЧЕЗ, която е чешка държавна компания, и една частна фирма. „Българското правителство и КЕВР, който е регулаторът, нямат абсолютно никакви правомощия да подбиват купувача, да участват при поставяне на условията, при правенето на договора и т.н.! Казвам „за съжаление”, защото това е пропуск в Закона за енергетиката!”, обясни той. Вицепремиерът каза, че КЕВР има правомощия да отнеме или да даде лиценз на подобно дружество, но това няма как да се използва в момента като механизъм, защото ЧЕЗ имат лиценз и продават фирмата в България с лиценза, който имат. Следователно КЕВР в момента е в правомощията си във времето напред, ако има нарушения да отнеме лиценза на новия собственик. Красимир Каракачанов заяви, че хората с основание имат своите притеснения, защото ЧЕЗ обслужва около 40% от територията на България, като тук влиза и столицата София. Затова държавата трябва да има механизми за контрол, а тук не става дума просто за две частни дружества, които си продават нещо. „Те не продават чушки и домати, не продават стари автомобили, а продават електропреносната система и потреблението на електроенергия от български граждани, от български фирми, така че е изключително важно кой ще купи ЧЕЗ и кой ще го притежава!”, каза вицепремиерът.\r\n„А кой го купува, г-н Каракачанов?”, попита водещата Илиана Беновска. Събеседникът ѝ отговори: „Как ѝ беше името, аз още не мога да ѝ запомня името!”. Водещата отговори, че на самата нея все още ѝ е трудно да запомни името на компанията купувач и нейния собственик. Вицепремиерът обясни, че няколко дни след като е излязла новината за въпросната Гинка Върбакова трите енергоразпределителни дружества отново са поискали вдигането на цената на тока от 1-ви юли. Хората веднага са направили връзка между тези събития. \r\n„Не, чакайте, повторете това, което каза шефът на КЕВР Иван Иванов, че това е регулярно, планирано във времето и всяка година се повтаря в този период искане!”, обясни водещата Илиана Беновска. Красимир Каракачанов отговори, че това наистина е така, но хората не са длъжни да го знаят. „Хората чуват по медиите, че енергоразпределителните дружества, монополисти в България, искат отново вдигане на цената на тока. Два дена преди това се е появил нов купувач на ЧЕЗ и хората го връзват простичко и ясно – нов купувач, нови високи цени на тока! Това е!”, заяви вицепремиерът. Той добави, че от своя страна опозицията за пореден път е използвала случая, за да изяви своите претенции, че са по-добри и могат да управляват по-добре. \r\n„Вие искате промяна в Закона за енергетиката, какви промени искате?”, попита водещата Илиана Беновска. Красимир Каракачанов отговори, че когато става дума за продажба на подобни структуроопределящи звена от енергетиката КЕВР трябва да има право да проверява, да одобрява и да се произнася. „Тогава държавата ще има реална възможност, когато я попита някой гражданин или опозицията, да каже – да, ние упражняваме контрол, ситуацията е такава, а не да се разправяме кой крив и кой прав!”, заяви вицепремиерът. \r\n„Добре, но това няма да има отражение върху сегашната сделка, защото няма как да има обратна сила!”, отбеляза водещата Илиана Беновска. Събеседникът ѝ отговори, че трябва да имаме предвид, че сделката по продажбата на ЧЕЗ все още не е изповядана, затова зависи колко бързо ще бъдат приети поправките в Закона за енергетиката. „Не е така, тя е стартирала преди промените!”, уточни водещата. Лидерът на ВМРО не се съгласи и още веднъж подчерта, че държавата не може да остане безучастна когато се продават такива активи. „Въобще не ми се връща на темата защо правителството на Сакскобургготски и на ДПС продадоха електроразпределителните дружества честно казано на една смешна сума, но това е една друга тема!”, добави вицепремиерът. \r\n„Това връща на дневен ред въпросът за прегледа на приватизацията, който Борисов постави!”, отбеляза водещата Илиана Беновска. Красимир Каракачанов отговори: „Каквото и да прегледаме в конкретния случай нещата са повече от ясни – България продаде златната си кокошка за жълти стотинки! Само ако погледнете официалната печалба, подчертавам официалната печалба, която ЧЕЗ декларира, ще видите за какви печалби става дума през тези 15 години, като имате предвид, че в държавата не е влязъл и един лев, въпреки че, ако не ме лъже паметта, до 2010-11 г. държавата имаше 33%. Така че не съм съгласен с някои либерални коментатори, които казват, че държавата е лош стопанин и е по-добре всичко да е в частни ръце!”.\r\n„Кой ще изготви тези промени в закона за енергетиката?”, попита водещата Илиана Беновска. Красимир Каракачанов отговори, че промените, така както „Патриотите” ги виждат, са изготвени от неговия колега Искрен Веселинов. В петък са били представени на ПГ на ГЕРБ за мнение, пратени са и на всички депутати от „Обединените патриоти”, така че ако има предложения за промени, това може да се направи в рамките на един ден.\r\n „Трябва ли на Теменужка Петкова да ѝ се вземе главата?”, попита водещата Илиана Беновска. Красимир Каракачанов отговори, че според него Теменужка Петкова е направила грешка като е подала оставка, защото тя не носи никаква вина и отговорност. Нейната оставка е била прибързана и е дала повод да се говори, че се търси изкупителната жертва върху която да се прехвърли вината.\r\nПоведението на президента по отношение на сделката за ЧЕЗ. Трябва ли да се свика КСНС?\r\n„Защо опозицията така силно припява, но по-важното е защо президентът Радев ѝ солира на опозицията и даже нарече действията на правителството хаотични?”, попита водещата Илиана Беновска. Красимир Каракачанов отговори, че това е работата на опозицията. „Друг е въпросът, че и аз съм бил в опозиция до преди 10 месеца, цял живот съм бил в опозиция, но има неща, за които би следвало да атакуваш остро и грубо, но има и неща, които не следва, какъвто е случаят със страховете на хората за здравето им, за цената на тока, да спекулираш с тези неща по този груб начин и да създаваш обществено напрежение! Но работата на опозицията е да атакува. Президентът според мен и този път взе страната на опозицията!”, категоричен бе лидерът на ВМРО. \r\n„Как ще квалифицирате определението на президента Радев, че „действията на правителството са хаотични” и това, че той пее соло в арията на БСП срещу сделката за ЧЕЗ?”, попита още веднъж водещата Илиана Беновска. Събеседникът й отново заяви, че действията на правителството не са били хаотични. „Още веднъж казвам – правителството и министерството на енергетиката нямат никакво отношение към тази сделка. И когато избухна общественият интерес лично аз съм свидетел, че премиерът Борисов направи, тъй като в мое присъствие се случи това, тогава бях в неговия кабинет, той поиска разговор, разговаря с чешкия премиер веднага, веднага започна да изисква информация, без да има никакво отношение като премиер и правителството като правителство или министърът на енергетиката да имат отношение към тази сделка. Тази сделка може да мине и да си замине по сега действащия закон и правителството да не може да се намеси по никакъв начин! А е редно държавата и правителството да имат контрол върху подобни сделки!”, обясни Красимир Каракачанов. \r\n„Избягвате ли ми въпроса, че Радев пее соло на арията на БСП?”, още веднъж попита водещата Илиана Беновска. „Не знам дали е соло, дали е дует, в оперната терминология не съм най-добрият. Но истината е, че позицията му по този въпрос на практика повтаряше позицията на БСП. Както искате го наречете – дует, соло – но за съжаление е така. Той можеше да поиска среща с министъра на енергетиката, за да разбере за какво става дума и тогава да се произнася. Но както се казва това е негово право!”, отговори Красимир Каракачанов.\r\n„Всъщност Вие сте главнокомандващ в мирно време, а Радев е главнокомандващ по време на война, така ли е?”, попита водещата Илиана Беновска. Събеседникът й отговори, че по Конституция президентът е върховен главнокомандващ, но реални функции на главнокомандващ, който може да размества войскови части, президентът има само по военно време. „Тогава въпросът ми е малко хипотетичен – трябва ли да се свика КСНС за сделката с ЧЕЗ?”, попита водещата Илиана Беновска. Министърът на отбраната отговори, че ако се свика КСНС, то той не трябва да е заради конкретната сделка за ЧЕЗ, а по темата енергетика въобще. „За да се разговаря възможно ли е всички институции, всички партии да изработят една обща концепция за бъдещето на българската енергетика, което както виждате не е само проблемът за електроразперделителните дружества. Двете американски централи, ако вземете бъдещето на ядрената енергетика – това са все теми, по които е редно да има обща държавна концепция, която да не бъде конюнктурна, когато една партия слезе от власт и другата дойде да я променя, а да бъде дългосрочна стратегия. Защото виждате, че през последните 15 години България от основна енергийна сила не само на Балканите, но и в Централна Европа, все повече отстъпва позиции със затварянето на първите 4 блока на „Козлодуй”, с нереализирането на проекта „Белене”. Дали ще го наречем „Белене” или 7-ми блок в „Козлодуй” няма значение. Тоест ние спряхме в тази посока и тук премиерът се опитва да търси варианти. КСНС няма смисъл да е само по един казус, а по целия набор от проблеми, които трябва да бъдат очертани и набелязани като политики в следващите 10 – 15 – 20 години от следващите български правителства в енергетиката!”, заяви Красимир Каракачанов с което завърши разговора си с Илиана Беновска в предаването “Беновска пита” по Радио К2 и Канал 3 на 4 март 2018 година.", "date": "2018.03.05", "title": "Красимир Каракачанов: При продажба на структуроопределящи звена от енергетиката КЕВР трябва да има право да проверява и да се произнася"}
{"url": "http://www.focus-news.net/news/2018/03/05/2496034/lovech-vazstanoveno-e-dvizhenieto-po-pat-i-3-ruse-sofiya-pri-selo-rumyantsevo-i-po-pat-i-4-pv-koritna-sevlievo-v-uchastaka-brestnitsa-balgarski-izvor.html", "text": "Възстановено е движението по път I-3 Русе – София при село Румянцево и по път  I-4 п.в. \"Коритна\" – Севлиево в участъка Брестница - Български Извор. Това съобщиха от пресцентъра на Агенция \"Пътна инфраструктура\".", "date": "2018.03.05", "title": "Ловеч: Възстановено е движението по път I-3 Русе – София при село Румянцево и по път  I-4 п.в. \"Коритна\" – Севлиево в участъка Брестница - Български Извор"}
{"url": "http://www.focus-news.net/news/2018/03/05/2496037/pazardzhik-magla-namalyava-vidimostta-do-100-m-v-rayona-na-avtomagistrala-trakiya.html", "text": "Мокри са пътищата в областта, слаб дъжд вали в региона. Това съобщи за Радио „Фокус“ – Пазарджик дежурният в Областно пътно управление – Пазарджик. Мъгла намалява видимостта до 100 метра в пазарджишкия участък на автомагистрала „Тракия“. Затворен за товарни автомобили над 12 тона с ремаркета и полуремаркета е пътят Белово - Юндола. За тях е въведен обходен маршрут през Варвара - Велинград - Юндола. Въведено е ограничение и на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.03.05", "title": "Пазарджик: Мъгла намалява видимостта до 100 м в района на автомагистрала „Тракия“"}
{"url": "http://www.focus-news.net/news/2018/03/05/2496040/pss-znachitelna-stepen-na-lavinna-opasnost-e-v-sila-za-stara-planina-pirin-rila-i-vitosha.html", "text": "Туристите в планините да се движат само по зимни маркировки, защото значителната степен на лавинна опасност остава в сила. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Значителна е степента на лавинна опасност в Стара планина, Пирин, Рила и Витоша. Планинските спасители не могат да дадат категорична оценка за условията за туризъм във всички райони на планините. Те съветват туристите да се информират за времето, да се съобразяват с метеорологичните условия. В билната част на Стара планина условията за туризъм са добри, а в средната част има мъгла. Във високите части на Пирин също има мъгла, както и в района на Черни връх. В Рила има ниска облачност, като в най-високите части няма мъгла. Условията за туризъм там са сравнително добри. Температурите в планините са сравнително високи. На връх Мусала температурата е минус 5-6 градуса. На останалите места температурите са по-високи. Лифтовите съоръжения работят навсякъде. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.05", "title": "ПСС: Значителна степен на лавинна опасност e в сила за Стара планина, Пирин, Рила и Витоша"}
{"url": "http://www.focus-news.net/news/2018/03/05/2496044/blagoevgrad-zasileno-e-politseyskoto-prisastvie-v-oblastta-dopalnitelni-patruli-sa-izvedeni-po-glaven-pat-e-79-i-vtoroklasen-pat-19-simitli-gotse-delchev.html", "text": "Засилено е полицейското присъствие по основните пътни артерии в областта заради серията от почивни дни. Това съобщиха за Радио „Фокус“ – Пирин от ОДМВР – Благоевград. Засилен контрол се осъществява по главен път Е-79 в посока Благоевград – ГКПП \"Кулата\" и път ІІ-19 в отсечката пътен възел \"Симитли\" – Банско – Гоце Делчев. Полицейски патрули ще бъдат разполагани на входно-изходните артерии – главен път Е-79 КПП \"Бело поле\", пътен възел \"Симитли\", град Кресна, град Сандански, на път ІІ-19 село Градево, вход град Банско и вход град Гоце Делчев. Автопатрулите ще имат за цел подпомагане и регулиране на движението при задръствания, както и осъществяване на демонстративен и превантивен контрол към участниците в движението. Ще се активизира контрола по спазване на скоростния режим с мобилните системи от оборудвани с тях автомобили на „Пътна полиция”. Ще бъде въведена временна организация на движението по участъците от републиканската пътна мрежа на МПС-та предназначени за превоз на товари с техническа допустима максимална маса над 12 тона  включително състав с ремаркета и полуремаркета, селскостопанска и земеделска техника в последния почивен ден.", "date": "2018.03.05", "title": "Благоевград: Засилено е полицейското присъствие в областта, допълнителни патрули са изведени по главен път Е-79 и второкласен път-19 Симитли – Гоце Делчев"}
{"url": "http://www.focus-news.net/news/2018/03/05/2496041/sofiya-189-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "189 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.\r\nЦветилена СИМЕОНОВА", "date": "2018.03.05", "title": "София: 189 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/05/2496042/pazardzhik-magla-namalyava-vidimostta-do-200-m-po-patya-belovo-pazardzhik-plovdiv.html", "text": "Мъгла намалява видимостта на места в областта, предаде репортер на Радио „Фокус“ – Пазарджик. Видимостта по главния път Белово - Пазарджик - Пловдив на отделни места е намалена до 200 метра. Слаб дъжд вали в участъка Белово - Пазарджик. Полицейски патрул е разположен в района на ханче Септември. На входа на Пазарджик в района на двете кръгови кръстовища на моста на река Марица има струпване на автомобили. По-интензивен е и трафикът по околовръстното шосе в посока Пловдив.\r\nВаня НИКОЛОВА", "date": "2018.03.05", "title": "Пазарджик: Мъгла намалява видимостта до 200 м по пътя Белово - Пазарджик -  Пловдив"}
{"url": "http://www.focus-news.net/news/2018/03/05/2496046/razgrad-30-godishen-mazh-e-zadarzhan-za-palezh-na-kashta-v-selo-getsovo.html", "text": "30-годишен мъж е задържан за палеж на къща в село Гецово. Това съобщиха от ОДМВР - Разград. Сигналът за пожар е получен на тел.112 около 22.00 часа на 3 март. След загасянето и при извършения оглед на място се оказва, че е предизвикан умишлен палеж, в резултат от който е унищожена част от покривната конструкция на къща в село Гецово. Имотът е наследствен, причина да палежа са неуредени взаимоотношения. За срок от 24 часа в Районното управление е задържан извършителят с инициали М. Н. на 30 години от Разград. По случая се води проверка.", "date": "2018.03.05", "title": "Разград: 30-годишен мъж е задържан за палеж на къща в село Гецово"}
{"url": "http://www.focus-news.net/news/2018/03/05/2496048/politika-sarbiya-ubeditelna-pobeda-na-srabskata-progresivna-partiya-na-mestnite-izbori-v-belgrad.html", "text": "Листата „Александър Вучич – Защото обичаме Белград“ триумфира на местните избори в Белград, проведени в неделя, печелейки 44,9% от гласовете на избирателите, което ще й даде абсолютно мнозинство в градския парламент. Листата, образувана около Сръбската прогресивна партия (СПП), получава 64 от 110 мандата и може да формира управление в сръбската столица самостоятелно, пише белградското издание „Политика\".\r\nИзбирателната активност на изборите е 51,4%. Председателят на Градската изборна комисия Зоран Лукич заяви в неделя вечерта, че изборният ден е протекъл без инциденти. „Няма сериозни нарушения на правилата“, посочи той.\r\nКакто съобщава „Ипсос“, на базата на 93,4% от бюлетините, бариерата е премината само от 4 от 24-те изборни листи. Освен листата на Вучич, в градския парламент влизат „Драган Джилас – Белград решава, хората печелят“ с 18,8% от гласовете (26 мандата), Изборната листа на Александър Шапич е на трето място с 9,3% поддръжка (12 мандата) и на четвърто място е листата „Ивица Дачич – СПС (Социалдемократическа партия на Сърбия), Драган Маркович Палма – ЕС (партия „Единствена Сърбия“) с 5,6% (8 мандата).\r\nВидимо доволен от изборния резултат на своята листа, президентът на Сърбия Александър Вучич, по време на пресконференцията на СПП в неделя вечерта заяви: „Според последните резултати в Белград, сме спечелили повече от 45% от гласовете, което е най-добрият резултат някога“. Председателят на прогресивната партия добави още, че някои листи, като на Йеремич и Янкович, които заедно на президентските избори са спечелили 30% от гласовете, сега са получили 18% и се хвалят с това. „Честитя им“, заяви Вучич, като посочи, че разликата в процентите между, както той каза, „нас и тях е 30%“. Той добави още, че името на новия кмет на Белград ще стане известно след около 50 дни. Макар, че СПП могат да формират власт сами, Вучич заяви, че няма нищо против СПС също да се включи в градската управа.\r\nПревод и редакция:", "date": "2018.03.05", "title": "„Политика“ (Сърбия): Убедителна победа на Сръбската прогресивна партия на местните избори в Белград"}
{"url": "http://www.focus-news.net/news/2018/03/05/2496049/pazardzhik-predsedatelyat-na-ek-po-regionalno-razvitie-iskra-mihaylova-shte-bade-gost-lektor-na-uchenitsite-ot-profilirana-gimnaziya-ivan-aksakov.html", "text": "Председателят на Комисията по регионално развитие на Европейския парламент Искра Михайлова, ще бъде гост-лектор на учениците – младши посланици на Европейския парламент от Профилирана гимназия „Иван Сергеевич Аксаков” - Пазарджик в поредната инициатива „Коридорът е Европа”. Събитието ще се проведе на 6 март 2018 година от 12.30 часа. Това съобщи за Радио „Фокус“ – Пазарджик директорът на гимназията Иванка Ваклинова. В рамките на един учебен час, учениците и Искра Михайлова ще дебатират заедно по темата „Моята България, моят регион, моята Европа, нашето бъдеще”, по седми доклад за икономическото, социално и териториално сближаване. Младшите посланици на Европейския парламент от ПГ „Иван  С.Аксаков” ще имат възможност от първо лице да се запознаят с работата на европейските народни представители и да проведат симулация на заседание на Комисията по регионално развитие по седмия доклад за сближаване. Инициативата е част от Програмата „Училище посланик на Европейския парламент” на Информационното бюро на ЕП в България. През септември Профилирана гимназия „Иван С. Аксаков” бе избрана сред 140 училища от цялата страната и стана едно от 30-те Училища посланици на Европейския парламент в България. Учениците младши посланици от училището бяха избрани от съучениците си чрез преки ученически избори, по правилата на Изборния кодекс. Проведените до момента инициативи и разяснителни кампании от учениците, наредиха ПГ „Иван С. Аксаков” – Пазарджик в топ четири на училищата посланици на ЕП в страната, след изготвените междинни оценки на изпълнението на дейностите по Програмата.", "date": "2018.03.05", "title": "Пазарджик: Председателят на ЕК по регионално развитие Искра Михайлова ще бъде гост-лектор на учениците от Профилирана гимназия „Иван Аксаков”"}
{"url": "http://www.focus-news.net/news/2018/03/05/2496031/plovdiv-prodalzhavat-protestite-v-zashtita-na-d-r-ivan-dimitrov-zadarzhan-za-ubiystvoto-na-38-godishen-tsiganin.html", "text": "Продължават протестите в защита на д-р Иван Димитров, задържан за убийството на 38-годишен циганин. Това обявиха протестиращите вчера, предаде репортер на Радио „Фокус” - Пловдив. Протестът ще бъде пред сградата на Второ районно управление на полицията в Пловдив от 12.00 часа. Протестиращите настояват лекаря да бъде освободен, тъй като е извършил убийството при самозащита. В негова подкрепа се събира и подписка, която ще бъде изпратена до отговорните институции. Протестиращите настояват за спешни промени в законодателството, така че всеки да има право да защити себе си, семейството и собствеността си, когато бъде нападнат в дома му, без да носи наказателна отговорност за това.\r\nХората се организираха в социалната мрежа на база на излязлата информация в някои от медиите, че докторът и семейството им са били обект на нападение от крадци и при самозащита е убил единият от тях. Окръжна прокуратура задържа д-р Димитров за 72 часа в обвинение за убийство и предстои вземане на мярка за неотклонение „Задържане под стража“. Предвиденото от закона наказание за престъплението е лишаване от свобода от десет до двадесет години.\r\nЦветана ТОНЧЕВА", "date": "2018.03.05", "title": "Пловдив: Продължават протестите в защита на д-р Иван Димитров, задържан за убийството на 38-годишен циганин"}
{"url": "http://www.focus-news.net/news/2018/03/05/2496050/dobrich-prihodite-na-obshtinskoto-druzhestvo-zhilfond-invest-za-2016-godina-sa-v-razmer-na-15-mln-lv-spored-godishniya-otchet.html", "text": "Приходите на общинското дружество „Жилфонд-инвест“ за 2016 година са в размер на 1 536 000 лв. Това е посочено в Годишния отчет на дружеството, разгледан и приет на последното редовно заседание на Общинския съвет, предаде кореспондентът на Радио „Фокус” – Варна. Реализираните приходи бележат спад в сравнение с предходните две години. 1 547 000 лв. са били приходите на дружеството през 2015 г. и 1 611 000лв. за 2014 г. Приходите за миналата година са разпределени по дейности - основно от наеми – 1 244 000 лв., от услуги, свързани с газификация - 64 932 000 лв., от услуги, свързани с инвеститорски контрол и надзор - 47 506 000 лв., други услуги - 112 011 000 лв.  Отчетените разходи на дружеството към 31 декември  2016 г. са 1 482 000лв. и запазват приблизително нивото си от 2015 г., когато са били 1 479 000 лв. При анализ на разходите се отчита, че разходите за персонала са се увеличили от 614 000 лв. за 2015 г. на 662 000 лв. за 2016 г., като формират 46%  от всички разходи. Разходите за амортизации са в обем от 256 00 лв., това е значителна сума, която е пряка форма за вътрешнофирмено финансиране. Финансовият резултат за стопанската 2016 г. е печалба в размер на 41 хил. лв. след данъчно облагане, като същият за предходния период е бил в размер на 54 хил. лв. Задълженията към края на миналата година са в размер на 74 хил. лв. (за сравнение през 2015 г. - 265 хил. лв.), което е намаление със 72%. Най- голямата част от тях е в резултат на погасяване на кредит за период от пет години към фирма и Фонд за енергетика и енергийни икономии, изпълнители по договор за извършения ремонт на общежитие-№1 по ул. „Калиакра” № 54. Вземанията на дружеството към 31.12.2016г. са в размер на 29 хил. лв., като основно те са от услуги, предоставени на фирми. За предходния период те са в размер на 2 хил. лв. Основните проблеми на дружеството са свързани със събирането на наеми. Необходимо е синхронизиране на усилията на дружеството с доставчиците на ел. енергия и вода за събиране на дължимите консумативи от наематели - нередовни платци. Срещу дружеството има заведено дело от ВиК - Добрич за 232 740,00 лева, което не е приключило. Воденото дело е на фаза трета инстанция ВКС – София, е посочено още в Годишния доклад на „Жилфонд-инвест“. \r\nЖулиета НИКОЛОВА", "date": "2018.03.05", "title": "Добрич: Приходите на общинското дружество „Жилфонд-инвест“ за 2016 година са в размер на 1,5 млн. лв., според Годишния отчет"}
{"url": "http://www.focus-news.net/news/2018/03/05/2496051/api-podpisan-e-dogovorat-za-rehabilitatsiyata-na-9-km-ot-pat-ii-35-lovech-troyan-karnare-obhoden-pat-na-lovech-po-operativna-programa-regioni-v-rastezh.html", "text": "Подписан е договорът за рехабилитацията на 9 км от път II-35 Ловеч - Троян Кърнаре – обходният път на град Ловеч. Това съобщиха от пресцентъра на Агенция \"Пътна инфраструктура\". Проектът лот 16 ще се финансира от Оперативна програма „Региони в растеж“ 2014-2020 г. чрез Европейския фонд за регионално развитие. Инвестицията е за 14,5 млн. лв. Строително-ремонтните работи ще стартират при подобряване на метеорологичните условия.\r\nВторокласният път осигурява най-кратката връзка между Плевен и Ловеч, свързвайки двата областни града, и е основна пътна комуникация към фериботния комплекс „Никопол - Турну Мъгуреле“ на река Дунав.\r\nНа обходния път на Ловеч ще бъде направена цялостна подмяна на пътната настилка, подобряване на отводняването, нова хоризонтална маркировка, пътни знаци и ограничителни системи. Основно ще бъде ремонтиран тунелът при 43-ти километър, който е с дължина 400 метра. Предвижда се възстановяване на хидроизолацията на съоръжението, подмяна на съществуващата предпазна ограда, ново енергоефективно осветлението и др. Ще бъдат ремонтирани и 7 съоръжения - подлези и надлези.\r\nИзпълнител на лот 16 Път II-35 Ловеч -Троян - Кърнаре от км 37+393 до км 46+105 е „РЕГИОНАЛНИ ПЪТИЩА 2017“ ДЗЗД, в което участват: „ПСТ Груп“ ЕАД, „ПСТ Плевен“ ЕООД, „ОРС - Инфраструктура“ ООД и „Пътстрой - Ловеч“ ЕООД. Стойността на договора е 14 433 204 лв. с ДДС. Строителният надзор ще бъде осъществен от „Рутекс“ ООД. Техният договор е за 234 660 лв. с ДДС. Авторският надзор ще изпълни „ВИА ПЛАН“ ЕООД. Стойността на договора е 1466 лв. с ДДС. Срокът за изпълнение на проекта е 15 месеца. \r\nСъс средства от ЕС тази година ще се ремонтират 21 км от път II-35 Плевен - Ловеч. От тях 9 км са в лот 16, а 12 км са в лот 7, който е на територията на област Плевен. През миналия програмен период чрез ОП „Регионално развитие“ 2007-2013 г. бяха ремонтирани 10 км от пътя, в участъка между Троян и Кърнаре. Със средства от бюджета през 2014 г. бяха обновени още 8 км в Ловешка област.", "date": "2018.03.05", "title": "АПИ: Подписан е договорът за рехабилитацията на 9 км от път II-35 Ловеч - Троян Кърнаре – обходен път на Ловеч по Оперативна програма „Региони в растеж“"}
{"url": "http://www.focus-news.net/news/2018/03/05/2496052/gabrovo-detsko-tvorchesko-atelie-direkten-polet-gabrovo-bryuksel-shte-se-sastoi-v-muzey-dom-na-humora-i-satirata.html", "text": "Детско творческо ателие „Директен полет Габрово-Брюксел“ ще се състои в Музей „Дом на хумора и сатирата“, съобщиха от културната институция. Състезанието за изработка на самолети и ракети от хартия започва в 11.00 часа и ще продължи до 12.30 часа. Тази година темата на габровския карнавал е „Габрово – мой малък Брюксел”. „Какво по-хубаво от това да полетим отрано с хартиени самолети към Брюксел и да изпратим своите послания с усмивка от Габрово към Европа“, казват от Музея. Предвидени са награди за най-сръчните участници и за най-оригинални послания към Брюксел.\r\nЗа тези, които искат да се научат да правят хартиени самолети, ще има подготвени модели и указания за изработка. Музеят ще осигури основните материали, но всеки желаещ може да си донесе най-подходящата хартия и пособия, с които ще работи. Ателието ще започне с кратка презентация, посветена на изкуство от хартия.", "date": "2018.03.05", "title": "Габрово: Детско творческо ателие „Директен полет Габрово - Брюксел“ ще се състои в Музей „Дом на хумора и сатирата“"}
{"url": "http://www.focus-news.net/news/2018/03/05/2496054/sport-polsha-podobri-svetovniya-rekord-v-zala-na-4h400-m-pri-mazhete.html", "text": "Последната дисциплина от програмата на Световното първенство по лека атлетика в зала в Бирмингам завърши със световен рекорд. Щафетата на Полша подобри рекорда в зала на 4 по 400 метра като завърши с резултат 3:01:77. САЩ, които бяха основните фаворити преди състезанието, останаха втори на 20 стотни зад победителите, а бронза спечели квартета на Белгия, който постигна нови национален рекорд.", "date": "2018.03.05", "title": "Спорт: Полша подобри световния рекорд в зала на 4х400 м при мъжете"}
{"url": "http://www.focus-news.net/news/2018/03/05/2496055/dobrich-mladezhi-gerb-organizirat-sreshta-za-zdravoslovno-hranene.html", "text": "Младежи ГЕРБ - Добрич организират среща на тема „Здравословното хранене като част от здравословния начин на живот“. Тя ще се състои от 14.00 часа днес в галерия „Георги Петров” в „Луксор сити център” в Добрич. Инициативата е посветена на Деня на здравословното хранене - 7 март. \r\nКъде е балансът в здравословното хранене? Можем ли в напрегнатото и забързано ежедневие да се храним здравословно? Къде е златната среда в здравословното хранене? На тези въпроси присъстващите ще търсят отговори, заедно с лектора Анита Атанасова.\r\nПочти всеки трети в света е с наднормено тегло или затлъстяване, сочат данните на Медицинския журнал Нова Англия.  През 2015 г. 2.2 милиарда деца и възрастни са били с наднормено тегло. Около 700 милиона от тях, включително почти 108 милиона деца, са със затлъстяване.\r\nБългария е на пето място в Европа по детско затлъстяване от 32 държави, сочат данните на Световната здравна организация. 224 898 деца в училищна възраст, или 26.2% от българските деца на възраст между 5 и 18 години, са с наднормено тегло.", "date": "2018.03.05", "title": "Добрич: Младежи ГЕРБ организират среща за здравословно хранене"}
{"url": "http://www.focus-news.net/news/2018/03/05/2496047/prof-plamen-bochkov-140-godini-po-kasno-ivan-gologanov-i-stefan-verkovich-zasluzhavat-da-nameryat-myasto-v-panteona-na-balgarskite-vazrozhdentsi.html", "text": "140 години по-късно Иван Гологанов и Стефан Веркович заслужават да намерят място в пантеона на българските възрожденци.  Това каза проф. Пламен Бочков, ректор на Нов български университет, в интервю за Агенция „Фокус“ за Иван Гологанов и трудът „Веда Словена“.\r\nСпоред него Иван Гологанов е един незаслужено забравен и недооценен български възрожденски просветител. „Надявам се, разбира се, последните години това мнение за него да бъде променено и той да получи достойно място сред останалите български възрожденци, свързани с Македония и борбата на македонските българи за независимост“, коментира проф. Бочков. По думите му Иван Гологанов има външно много скромен живот. Той разказа, че Гологанов е роден в село Търлис, което днес е в Северна Гърция. „Цял живот почти е работил като учител, след като получава едно сравнително добро образование в гръцки училища. Той разкрива български училища в родното си село Търлис, което е част от Неврокопската кааза или сега както бихме казали в Гоцеделчевския край. По-късно преподава повече от 20 години в село Крушево“, разказа проф. Бочков. Той поясни, че именно там започва запознанството му със Стефан Веркович. „Той е един друг голям възрожденски деец, който има много голям принос за издирване на българските старини в Македония. Голям фолклорист е. Много голям поборник за каузата на българите в този регион“, допълни професорът. Той поясни, че след познанството на Гологанов и Веркович започва тяхната дългогодишна преписка. „До края на живота на Стефан Веркович двамата остават приятели и съмишленици. Задачата на Гологанов е да издирва стари български народни песни от местни българи и българи, мюсюлмани от Западните Родопи, които пътуват към по-големите тържища - Серес, Солун и се отбиват в Крушево. Така Гологанов събира един доста солиден материал с епически песни, разказани му от българи-мюсюлмани от Родопите, които по-късно Стефан Веркович издава под надслова „Веда Словена“. Това са епически сказания, много древни и предхристиянски, съдържащи много старинни елементи от бита, фолклора, обичаите, ритуалите на българите от Родопите“, поясни проф. Пламен Бочков. \r\nДеница КИТАНОВА", "date": "2018.03.05", "title": "Проф. Пламен Бочков: 140 години по-късно Иван Гологанов и Стефан Веркович заслужават да намерят място в пантеона на българските възрожденци"}
{"url": "http://www.focus-news.net/news/2018/03/05/2496057/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-mart.html", "text": "„Софийска вода” временно ще прекъсне водоснабдяването в някои части на столицата на 6 март. Това съобщиха от пресцентъра на дружеството.\r\nВъв връзка с монтаж на спирателен кран зад бл. 1А, жк. „Младост“ I , се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Александър Малинов“, локално платно на бул. „Цариградско шосе“, ул. „Митрополит Серафим Сливенски“, ул. „Д-р Стоян Чомаков“, бл. 142, бл. 143, бл. 144, бл. 145, бл. 146, бл. 148, бл. 150. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 5.\r\nВъв връзка с изграждане на сградно водопроводно отклонение на ул. „Златна Добруджа“, жк. „Красна поляна“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Златна Добруджа“ от ул. „Добротич“ до Трамвайно депо „Красна поляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златна Добруджа“ №32.\r\nВъв връзка с подмяна на спирателен кран на ул. „Росен“, местност „Гърдова глава“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Росен“, ул. „Ботко войвода“; ул. „Студен кладенец“ от ул. „Ботко войвода“ до ул. „Клек“; ул. „Панчарица“, ул. „Бойна слава“,  ул. „Клек“ , ул. „Юри Буков“, ул. „Манол Тодоров“, ул. „Булаир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.05", "title": "„Софийска вода” временно ще прекъсне водоснабдяването в някои части на столицата на 6 март"}
{"url": "http://www.focus-news.net/news/2018/03/05/2496058/dzhumhuriet-klyuchat-za-uspeh-na-sreshtata-vav-varna-e-arestuvaniyat-turski-zhurnalist-ahmet-shak.html", "text": "В края на месеца в българския град Варна ще се проведе форум на най-високо равнище във формат ЕС-Турция. Това е една среща, която Анкара иска от дълго време; европейците обаче по една или друга причина не бяха склонни тя да се провежда.\r\nНе съм наивен мечтател. Зная много добре, че пътят на Турция към ЕС е блокиран; че не е възможно съживяването на преговорния процес с Брюксел с една страна, в която демокрацията напълно е замразена, буквално - тя е „поставена на трупчета”. Нито тези в Анкара са склонни да предприемат стъпки в краткосрочен план; нито пък Европа при това положение е съгласна да приюти до себе си Турция.\r\nНезависимо, че никой не го казва открито, най-реалистичното очакване в тази насока е да могат известно време да бъдат „управлявани” тези отношения, преди напълно да бъдат „скъсани”. За да може да се предотврати големият разрив с Европа; за да могат да продължат инвестициите, които имат важно значение за възстановяването и развитието на Турция в икономически план (а всъщност това има връзка с политическите сметки в ежедневен порядък). Понеже управляващите упорито желаят да придадат привкус на „конфликт на цивилизациите”.\r\nДобре; ще попитате – „Защо да не се скъсват връзките с Европа?”. Много просто - защото споменът от бащите ни е за един стратегически избор… Защото е много по-добре да станем член на един клуб с първокачествена демокрация; това е много по-добре от потъването ни в батаците на Близкия изток като поредния автократичен режим… Защото никой не може лесно да заколи и закопае вековната ни цел за „съвременна и модерна цивилизация”…\r\nНе можем да ипотекираме нашето бъдеще. За съжаление – ние не успяхме да изградим демокрация; създадохме една ужасна и потискаща страна. Това обаче не означава, че нашите деца, нашите внуци, също ще бъдат неуспешни. Вероятно те ще изградят една по-качествена страна; ще реализират едно по-свободно общество; ще осигурят вътрешния мир, икономическия просперитет и равенството. Дори и само поради тази вероятност, ние точно сега трябва да осигурим условия да не се прекъсва процеса ни с ЕС.\r\nНо да се върнем на Варна. Поради изложените по-горе причини, нямам големи очаквания от наличната конюнктура. Обаче въпреки това, дипломатите ни в Анкара и бюрокрацията ни в Брюксел, при тази наистина сложна ситуация, буквално извадиха зайче от джоба си и успяха все пак да предизвикат леко размърдване на връзките ни с ЕС. На Брюксел беше предаден пакет от предложения, включващ промени в Закона за борба с тероризма, за да може Турция да се сдобие с „визова либерализация” за пътуване на нейни граждани в Шенгенската зона.\r\nДлъжни сме да изкажем благодарност на служителите във Външно министерство, на нашите дипломати. При тези сложни условия съпротивата да не бъдат напълно премахнати мостовете между Турция и Европа е една важна патриотична мисия.\r\nТози пакет от мерки обаче няма да бъде достатъчен. Каквото и да казват политиците, положението със свободата за волеизявления в Турция продължава да е жалко. А това е най-важното условие за визовата либерализация. Десетки журналисти, политици, обикновени граждани все още са в затворите единствено заради това, което са написали, нарисували, или просто споделяли и говорили.\r\nНа дневен ред отново е Азиз Несин (световно известен турски писател, общественик и хуманист, един от най-популярните сатирици в страната – бел. на „Фокус”). В миналото доста се говореше за него. В днешни дни обаче има съвсем други, умопомрачителни измерения. Един „информиран и бдителен” гражданин например, скрито наблюдава и „бройка” кореспонденцията в мобилното приложение WhatsApp на седяща до него жена в микробуса. На слизане от микробуса докладва на полицията и тя е задържана. Т.е. ето ви очевиден симптом – до каква степен обществото ни е „болно”. \r\nПри това положение, най-доброто, което може да се случи във Варна, е да не бъдат прекъсвани връзките с ЕС. Изготвеното от Министерството по европейските въпроси предложение по отношение на борбата с тероризма е положително. Не считам обаче, че то ще бъде достатъчно за европейците. Вместо игра на думи, те ще поискат да видят конкретни стъпки. Преди журналистите да бъдат пуснати от затвора, пакетът за „свобода на волеизявленията” няма никакъв смисъл.\r\nИма много лесен път правителството да предприеме един много сериозен ход: на 9 март е заседанието по съдебното мега дело срещу вестник „Джумхуриет”. Делото „Джумхуриет” е символично дело за цяла Европа. Все още трима наши журналисти са в затвора: Ахмет Шък, Акън Аталай, Мурат Сабунджу. Вече и гаргите се смеят на това. Обвиненията на властите във връзка с „Джумхуриет” са абсурдни, а оценките и доводите им – показват липса на всякакъв разсъдък. Никой вече не вярва, дори и привържениците на управляващата Партия на справедливостта и развитието (ПСР), че тези журналисти са терористи, „гюленисти”, членове на Кюрдската работническа партия (ПКК) и т.н.\r\nПо тази причина – моля, не се инатете. Направете едно добро дело за Турция. Оставате настрана, че това са наши колеги и приятели; разкрийте мъничко хоризонта пред страната, дайте й някаква надежда.\r\nОтидете във Варна с една конкретна стъпка, която е наистина осезаема и разбираема.\r\nПревод и редакция:", "date": "2018.03.05", "title": "\"Джумхуриет\": Ключът за успех на срещата във Варна е арестуваният турски журналист Ахмет Шък"}
{"url": "http://www.focus-news.net/news/2018/03/05/2496059/v-sedmitsata-na-zhenata-velikotarnovskiyat-teatar-puska-promotsionalni-bileti-za-damite.html", "text": "В седмицата на Международния ден на жената - 8 март Музикално-драматичен театър „Константин Кисимов“ във Велико Търново кани своите почитателки и техните приятелки в театралния салон. Специално за тях ще бъде представена хитовата комедия „Госпожа Министершата“ от Бранислав Нушич. Всички дами могат да си закупят билети на преференциална цена от 6 лева, а намалението важи до изчерпване на местата, съобщават от МДТ „Константи Кисимов“.\r\nПредставлението ще бъде на 7 март от 19.00 часа в камерния салон на театъра. Популярната пиеса на Нушич е едно от най-обичаните заглавия на търновската драматична трупа. Главната роля изпълнява популярната актриса Стефка Златкова. Режисьор на постановката е Димитър Шарков, сценографията е на Лидия Къркеланова, а заслуга за пластичните решения на актьорите има Лилия Иванова от балета.\r\nСъс забавната комедия за балканските политически нрави търновският театър е обиколило близо 20 града в страната. „С това заглавие следваме традицията да правим атрактивни спектакли с ясна позиция и съвременни послания. Действието в пиесата се развива през 1928 година, но проблемите, които се третират в нея, са актуални и сега. Ние сме се фокусирали върху проблема за създаването на една псевдокласа, която по неписани балкански закони може да стигне до върха“, обяснява Димитър Шарков.\r\nТой признава, че е бил привлечен да направи спектакъл за метаморфозите на хората във властта, на които ставаме свидетели постоянно. Това се случва с хората, „докопали се до кокала на властта”. Първата мисъл на парвенюто е не какво аз ще направя за държавата, а какво държавата ще направи за мен. „В този спектакъл властта има много главни герои, включително медии и улични артисти. Всички заедно се трудят за добруването на първо място на родата, а след това на държавата”, коментира Шарков.", "date": "2018.03.05", "title": "В седмицата на жената великотърновският театър пуска промоционални билети за дамите"}
{"url": "http://www.focus-news.net/news/2018/03/05/2496061/zam-predsedatelyat-na-stolichen-obshtinski-savet-milka-hristova-i-narodniyat-predstavitel-ot-bsp-za-balgariya-prof-georgi-mihaylov-shte-provedat-priemna-za-grazhdani-na-6-mart.html", "text": "Зам.-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани на 6 март. Срещата с гражданите ще се проведе от 15.00 до 17.00 часа в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.03.05", "title": "Зам.-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани на 6 март"}
{"url": "http://www.focus-news.net/news/2018/03/05/2496060/veliko-tarnovo-s-1-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 1 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 323 см. Температурата на водата e 2.8 градуса. Облачността ще е значителна. Максималните температури ще са  2°-3°.", "date": "2018.03.05", "title": "Велико Търново: С 1 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/05/2496063/prof-plamen-bochkov-sporat-za-avtentichnostta-na-sbornika-veda-slovena-prodalzhava-poveche-ot-140-godini-po-sklonen-sam-da-priema-tezata-che-ne-e-literaturna-mistifikatsiya.html", "text": "По-склонен съм да приема тезата, че „Веда Словена“ не е литературна мистификация. Това каза проф. Пламен Бочков, ректор на Нов български университет, в интервю за Агенция „Фокус“ за Иван Гологанов и трудът „Веда Словена“. Проф. Бочков поясни, че  повечето аргументи, които идват от фолклористиката като наука, а не от литературната наука, от изследването на самите текстове, а не от закачките с биографията и отношенията между Гологанов и  Веркович, биха показали, че „Веда Словена“ разкрива един много древен слой, пласт на българския фолклор. По думите му спорът за автентичността на „Веда Словена“ е много голям и продължава повече от 140 години. Той поясни, че забравянето на Иван Гологанов се дължи на клеймото върху името му, поставено от огромния български фолклорист, енциклопедист и учен акад. Михаил Арнаудов. „Според него именно Иван Гологанов е автор на тези песни, които той злополучно представя като народни. Според Арнаудов Гологанов сам си ги е съчинявал, за да помолва по-късно срещу тези текстове да получи пари от Стефан Веркович, т.е. за лична изгода. Арнаудов смята, че Гологанов е имал някаква представа, обученост и знание за старата гръцка митология, че дори и за митологията на Древна Индия. От тези свои познания е правил някакви компилации, които представя за старинен български фолклор. Това е само едното мнение по дискусията“, поясни проф. Бочков. Той коментира, че за съжаление то дълго време е доминиращо и като че ли е потиснало всички останали съществуващи гледни точки. „Те са много и се носят от доста видни филолози още от самото начало на този спор, когато излиза първият том на „Веда Словена“ през 1874 г. в Белград. Още оттогава започва дискусията и си има поддръжници на теорията, че Иван Гологанов действително е записвал от устата на певци, главно мъже, тези песни и че съвсем добросъвестно ги е представял. Преписвал ги е и ги е представял в писмата си до Стефан Веркович, а той от своя страна почти не ги е редактирал. Той сам признава, че някъде има негова редакторска намеса, но тя е минимална и не се отразява на текстовете“, коментира професорът. По думите му другата гледна точка е, че това са си оригинални български народни песни, запазени поради затворения характер на живота, самобитността на обичаите и на фолклора на българите мюсюлмани от Западните Родопи. „Дълго време те наистина са били сравнително изолирани от живота в Османската империя, по-късно в Българското княжество. Поради това може би са запазили и съхранили един фолклор, който при останалите българи вече отдавна е трансформиран и забравен. Това е другата гледна точка. Разбира се, има много нюанси, детайли между тези две позиции. Те се развиват, текстовете се изследват. Моето очакване е млади изследователи, които са от различни университети  у нас и в чужбина и се занимават с историография,  археология, етнология и фолклористика, да успеят заедно може би или поотделно да намерят наистина верния подход към този толкова, интересен, вълнуващ, бих казал и драматичен случай от българската възрожденска история“, допълни ректорът на Нов български университет.  \r\nДеница КИТАНОВА", "date": "2018.03.05", "title": "Проф. Пламен Бочков: Спорът за автентичността на сборника „Веда Словена“ продължава повече от 140 години, по-склонен съм да приема тезата, че не е литературна мистификация"}
{"url": "http://www.focus-news.net/news/2018/03/05/2496064/otkrito-e-ognishte-na-ptichi-grip-v-ptitseferma-v-general-toshevo.html", "text": "При изпълнението на програмата за надзора на болестта Инфлуенца по птиците е констатирана високопатогенна инфлуенца тип H5N8 в птицеферма за кокошки-носачки в Генерал Тошево, област Добрич. Това съобщиха от пресцентъра на Българската агенция за безопасност на храните. \r\nНезабавно са предприети всички мерки за ликвидиране на огнището съгласно Европейското законодателство. Започнати са действия по унищожаване на птиците в засегнатия животновъден обект, като поетапно ще бъдат убити и обезвредени 140 хиляди носачки. \r\nОбособена е трикилометрова предпазна зона и 10 км наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици. Засилени са клиничните прегледи на птиците, отглеждани в останалите селища на територията на област Добрич.", "date": "2018.03.05", "title": "Открито е огнище на птичи грип в птицеферма в Генерал Тошево"}
{"url": "http://www.focus-news.net/news/2018/03/05/2496043/plovdiv-shestvieto-na-protestirashtite-v-zashtita-na-d-r-ivan-dimitrov-shte-stigne-do-prokuraturata.html", "text": "Шествието на протестиращите в защита на д-р Иван Димитров ще стигне до Прокуратурата. Това съобщи за Радио „Фокус” - Пловдив Николай Гаргов, един от организаторите. Протестиращите ще се съберат в 12.00 часа пред Второ районно управление и оттам ще тръгнат на шествие до Прокуратурата.\r\nБлизо 500 души са се подписали досега в подписката в подкрепа на лекаря. Очаква се днес на протеста да присъстват и фенове на футболните отбори в Пловдив. „Всеки, който иска да подкрепи нашата кауза, може да го направи, нека мирно да подкрепим д-р Димитров”, коментира Гаргов. „Не искаме да правим безредици. Идеята е да се помогне на човек, който е жертва на системата ни”, добави той. Протестите няма да спрат до пълното освобождаване на медика, съобщиха протестиращите. В социалната мрежа вече съществуват няколко групи в негова подкрепа. Хората масово подкрепят пловдивския рентгенолог.\r\nЦветана ТОНЧЕВА", "date": "2018.03.05", "title": "Пловдив: Шествието на протестиращите в защита на д-р Иван Димитров ще стигне до Прокуратурата"}
{"url": "http://www.focus-news.net/news/2018/03/05/2496067/mvr-13-dushi-sa-postradali-pri-katastrofi-v-stranata-prez-izminaloto-denonoshtie.html", "text": "13 души са пострадали при 8 катастрофи в страната през изминалото денонощие. Това съобщиха от пресцентъра на МВР. В столицата са станали 7 тежки и 54 леки пътни инцидента, при които са пострадали 7 души.\r\nОт началото на годината при катастрофи са загинали 72 души, а 1149 са ранени.", "date": "2018.03.05", "title": "МВР: 13 души са пострадали при катастрофи в страната през изминалото денонощие"}
{"url": "http://www.focus-news.net/news/2018/03/05/2496039/temata-za-makedonskata-tsarkva-ne-e-komentirana-pri-poseshtenieto-na-ruskiya-patriarh-kiril.html", "text": "Темата за Македонската православна църква не е коментирана при посещението на руския патриарх Кирил. Това каза  протойерей Николай Георгиев, говорител на Светия синод, в интервю за предаването \"Денят започва\" по БНТ. По думите му Българската църка няма никакво действие все още по отношение на Македонската църква. Според него писмото, което е написала Македонската църква, е пожелателно-очаквано, но още не са започнати никакви дейности. \r\nТой коментира и изказването на високопоставения гост, който на тръгване изрази недоволство от политическото говорене. \"На мен ми се струва, че това обръщение е за определени хора и да не се опитваме всички да четем между редовете какво е казал. Аз съм възпитан така, че според мен българският патриарх Неофит трябва да коментира руския патриарх. Един митрополит, да коментира друг митрополит, един духовник, друг духовник. Аз не мога да си позволя такъв коментар, но мога да кажа останалото, което видях от него - вълнението и радостта му от това, което преживя на Шипка. Не съм адвокат на патриарх Кирил и не мога да говоря от негово име. Мога от името на патриарх Неофит и Светия Синод на Българската църква. Чух го, както вие всички го чухте, слушах го внимателно... Тези, които трябва да го чуят, трябва да отговорят веднага. Този, който има да каже нещо, нека да го каже. Не съм аз човекът\", заяви той.\r\nОтецът каза, че най-важното при една такава среща между патриарси е да се отслужи съвместно самата литургия и коментира, че подготовката е много трудно дело и е най-големият знак, който може да се даде. \"Между двете църкви никога не е имало конфликт, между двете държави е имало, дори сме били от двете страни на барикадата, но между двете църкви винаги е имало мир и разбирателството, защото помежду ни е Христос и това е много хубав поздрав, който си разменят патриарсите по време на самата литургия\", добави отецът.", "date": "2018.03.05", "title": "Темата за Mакедонската църква не е коментирана при посещението на руския патриарх Кирил"}
{"url": "http://www.focus-news.net/news/2018/03/05/2496056/gazeta-express-kosovski-ministar-razkri-novi-detayli-okolo-ubiystvoto-na-oliver-ivanovich.html", "text": "Министърът на вътрешните работи на Косово Фламур Шефай заяви, че местната полиция знае името на собственика на запаления автомобил, използван при убийството на един от политическите лидери на косовоските сърби – Оливер Иванович, на 16 януари в Косовска Митровица, пише базираното в Прищина албанско издание Gazeta Express.\r\nОсвен това, Шефай потвърди, че двамата косовски полицаи от сръбската община са замесени в манипулирането на доказателства за убийството на Иванович. По-рано през февруари, местната полиция арестува двама от своите служители по подозрение, че са манипулирали доказателство, а именно – прибрали са пълнители са патрони от мястото на престъплението. По-късно съдът ги оправда по тези обвинения.\r\nЩо се отнася до собственика на колата, Шефай заяви по време на интервю за ТВ канала KTV, че той е сърбин и потвърди, че косовските власти са поискали от сръбската полиция да започне разследване.\r\n„Информацията, която получихме от сръбската полиция е много неясна и разследването продължава. Очакваме повече информация от Сърбия. Знаем името и фамилията на собственика на колата, който е сръбски гражданин“, заяви той, като добави, че Белград е политизирал случая и не иска да съдейства. „Предоставената информация от Сърбия е недостатъчна. Сърбия политизира случая“, подчерта косовският министър.\r\nПревод и редакция:", "date": "2018.03.05", "title": "Gazeta Express: Косовски министър разкри нови детайли около убийството на Оливер Иванович"}
{"url": "http://www.focus-news.net/news/2018/03/05/2496066/blagoevgrad-na-granichen-punkt-kulata-dvizhenieto-za-tovarni-avtomobili-e-intenzivno-na-izhod.html", "text": "На граничен пункт „Кулата“ движението за товарни автомобили е интензивно на изхода от страната. Това съобщиха за Радио „Фокус“ – Пирин от Гранична полиция. На останалите пунктове по българо-гръцката граница трафикът е нормален.\r\nКристина МИТКОВА", "date": "2018.03.05", "title": "Благоевград: На граничен пункт „Кулата“ движението за товарни автомобили е интензивно на изход"}
{"url": "http://www.focus-news.net/news/2018/03/05/2496070/yordan-mladenov-bsp-mladite-sotsialisti-ot-oblast-pazardzhik-specheliha-proekt-mladite-natsionalizmat-i-sportat-raka-za-raka.html", "text": "Младите социалисти от област Пазарджик спечелиха нов проект. Това съобщи за Радио „Фокус“ – Пазарджик Йордан Младенов, депутат от БСП. Той обясни, че проектът е на тема „Младите, национализмът и спортът – ръка за ръка“.  „Инициатор на проекта е Младежкото обединение на община Ракитово, като именно там започнаха и първите фази на проекта“, коментира Младенов. Той уточни, че проектът предвижда на три паметни исторически дати – 3 март, 20 април и 1 май да се направят три спортни състезания. „Първият турнир по волейбол се проведе на 3 март в град Костандово и в него си включиха 10 отбора от областта. Вторият турнир ще е по футбол на 21 април в Ракитово. Очаква се в него да се включат 16 отбора. За 1 май подготвяме спортна инициатива в град Панагюрище. Всяко състезание ще е обвързано с инициативи свързани с паметната дата – раздаване на национални трибагреници, поднасяне на цветя, разпространение на материали с патриотична цел“, каза също Младенов.\r\nВаня НИКОЛОВА", "date": "2018.03.05", "title": "Йордан Младенов, БСП: Младите социалисти от област Пазарджик спечелиха проект „Младите, национализмът и спортът – ръка за ръка“"}
{"url": "http://www.focus-news.net/news/2018/03/05/2496068/aktiviralo-se-srutishte-zatvori-patya-sofiya-samokov-obsledvaneto-i-obrushvaneto-na-skata-nad-patya-shte-prodalzhi-do-utre-na-obyad.html", "text": "До утре на обяд ще продължи обследването и обрушването на ската над затворения за движение, поради активирало се срутище път II-82 София – Самоков в района на Дяволския мост. Вчера вечерта пътят беше затворен поради срутване на скална маса на част от пътното платно, вследствие на обилните валежи от дъжд и сняг. Това съобщиха от пресцентъра на Агенция \"Пътна инфраструктура\". \r\nВ момента пътният участък се разчиства. Трафикът е пренасочен по обходни маршрути: \r\n• по път III-181 София – Бистрица – Ярема;\r\n• по път III-822 Ново село – Живково - гр. Ихтиман - АМ „Тракия“;\r\n• или II-62 Самоков – Дупница – АМ „Струма”.\r\n Очаква се утре на обяд да се възстанови движението по пътя. Дотогава ще се извършват огледи от екипи геодезисти и алпинисти, и ще се обрушват опасни скали от ската над пътя.", "date": "2018.03.05", "title": "Активирало се срутище затвори пътя София – Самоков,  обследването и обрушването на ската над пътя ще продължи до утре на обяд"}
{"url": "http://www.focus-news.net/news/2018/03/05/2496073/sport-gonzalo-iguain-e-pod-vapros-za-revansha-s-totnam.html", "text": "Аржентинският нападател на Ювентус Гонсало Игуаин продължава да е под въпрос за реванша от осминафиналите на Шампионската лига с Тотнъм в сряда, след като получи контузия в глезена на полуфиналите за купата на Италия срещу Лацио. Първият мач в Торино завърши при резултат 2:2, а реваншът ще се играе на стадион Уембли в Лондон.", "date": "2018.03.05", "title": "Спорт: Гонзало Игуаин е под въпрос за реванша с Тотнъм"}
{"url": "http://www.focus-news.net/news/2018/03/05/2496072/targovishte-vazstanoveno-e-dvizhenieto-po-pat--4082-v-rayona-na-antonovo-mezhdu-selata-stara-rechka-i-cheshma.html", "text": "Възстановено е движението по път III-4082 в района на Антоново между селата Стара речка и Чешма. Това съобщиха от пресцентъра на Агенция \"Пътна инфраструктура\".", "date": "2018.03.05", "title": "Търговище: Възстановено е движението по път III-4082 в района на Антоново между селата Стара речка и Чешма"}
{"url": "http://www.focus-news.net/news/2018/03/05/2496071/burgas-vremenno-dvizhenieto-po-pat--9-v-uchastaka-slanchev-bryag-s-banya-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път I-9 в участъка Слънчев бряг – с. Баня се осъществява в една лента поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Водачите да се движат с повишено внимание и съобразена скорост.", "date": "2018.03.05", "title": "Бургас: Временно движението по път I-9 в участъка Слънчев бряг – с. Баня се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/03/05/2496053/parlamentarnata-komisiya-za-borba-s-koruptsiyata-shte-izslusha-kandidatite-za-predsedatel-na-antikoruptsionniya-organ-na-6-mart.html", "text": "Комисията за борба с корупцията, конфликт на интереси и парламентарна етика ще изслуша кандидатите за председател на Комисията за противодействие на корупцията и за отнемане на незаконно придобитото имущество. Това се посочва в дневния ред на заседанието. Кандидатите Пламен Димитров и Николай Николов ще бъдат изслушани по време на открито заседание в зала „Запад“ на Народното събрание от 12.00 часа, на 6 март. \r\nПо закон Антикорупционният орган се състои от петима членове –председател, зам.-председател и трима членове. Председателят на комисията се избира от Народното събрание по предложение на депутатите. Зам.-председателят и членовете също се избират от парламента, по предложение на председателя. Председателят на антикорупционния орган ще получава 90% от заплатата на този на Народното събрание.", "date": "2018.03.05", "title": "Парламентарната комисия за борба с корупцията ще изслуша кандидатите за председател на Антикорупционния орган на 6 март"}
{"url": "http://www.focus-news.net/news/2018/03/05/2496076/stara-zagora-sekretaryat-na-obshtinata-delyan-ivanov-shte-uchastva-v-savmestna-priemna-s-obshtestveniya-posrednik-nadezhda-nikolova-na-7-mart.html", "text": "Секретарят на Общината Делян Иванов ще участва в съвместна приемна с обществения посредник на Стара Загора Надежда Николова на 7 март 2018 г. Това съобщиха от пресцентъра на Община Стара Загора. Приемната ще се проведе от 10.30 часа до 12.30 часа на бул. „М. М. Кусев“ №34 А, ет.1. На съвместната приемна заинтересованите граждани ще имат възможност да получат информация и да поставят въпроси, свързани с дейността на общинската администрация, административното обслужване и обратната връзка с гражданите, както и за казуси, свързани с прилагането на общински нормативни актове и други сфери от компетенцията и правомощията на секретаря на общината и местния омбудсман.", "date": "2018.03.05", "title": "Стара Загора: Секретарят на Общината Делян Иванов ще участва в съвместна приемна с обществения посредник Надежда Николова на 7 март"}
{"url": "http://www.focus-news.net/news/2018/03/05/2496065/advokat-mihail-ekimdzhiev-za-zadarzhaneto-na-d-r-dimitrov-faktite-ne-se-poznavat-i-zatova-prokuraturata-dalzhi-informatsiya-na-horata-pri-takova-obshtestveno-naprezhenie.html", "text": "Не познавам фактите, но това, което ме възмущава е, че този човек е държан три денонощия – излезе информация, че мярката му ще бъде разгледана едва в сряда, без Прокуратурата да обясни и на протестиращите, и на близките му какво налага това задържане да продължи толкова дълго. Това каза за Радио „Фокус” - Пловдив адвокат Михаил Екимджиев. По думите му смисълът на това задържане е, ако има съмнения, че д-р Иван Димитров доброволно няма да се яви в сряда на съдебното заседание, това да гарантира явяването му. „Този човек е с чисто съдебно минало, добра професия, явно уважаван специалист в града, няма никакви данни, че ще се укрие”, добави правозащитникът. Според него Прокуратурата, вместо да го държи четири дни, можеше да му връчи една призовка, или ако има задържане, то да е възможно най-кратко. „А сега, вероятно заради празниците и служебния комфорт, четири денонощия му се нарушава основно конституционно право”, коментира адвокат Екимджиев. Според него именно това е безобразието. „Фактите просто не се познават и затова Прокуратурата дължи информация за тях на хората при такова голямо обществено напрежение”, заяви юристът. „От прокуратурата трябва да обяснят защо го правят, а не да го правят, защото имат право на това”, добави Екимджиев. По думите му всеки детайл е важен, но дори лекарят да не се е обадил веднага на полицията, важно е дали се е укривал, когато е бил потърсен.\r\nЦветана ТОНЧЕВА", "date": "2018.03.05", "title": "Адвокат Михаил Екимджиев за задържането на д-р Димитров: Фактите не се познават и затова Прокуратурата дължи информация на хората при такова обществено напрежение"}
{"url": "http://www.focus-news.net/news/2018/03/05/2496075/komisar-tencho-tenev-sdvr-ima-opasnost-ot-srutvane-na-kamani-i-svlichane-na-zemna-masa-po-tseliya-pat-sofiya-samokov.html", "text": "Временно е ограничено движението на Самоковско шосе при км 75, в района на Дяволския мост, поради активирало се свлачище и струпване на огромна скална маса. Това каза за Агенция „Фокус“ началникът на отдел „Пътна полиция“ към СДВР комисар Тенчо Тенев. „Движението по пътя София-Самоков е ограничено за всички МПС поради опасността от срутване на камъни и свличане на земна маса по цялото пътно трасе“, заяви той. „Извършват се огледи от специализирани екипи геодезисти и алпинисти на пътя София-Самоков, след което ще се свалят камъните от опасните участъци“, коментира комисар Тенев. „Имаме два обходни маршрута, единият е Софийски околовръстен път-Бистрица- Железница-Алено-Самоков. Вторият е Ново Село-Живково-Ихтиман-АМ „Тракия“. На кръговото на Самоков има полицейски екипи, които отбиват движението по пътя“, обясни той и уточни, че пътят ще е затворен до утре до обяд. „Гражданите, които пътуват от Боровец за София да минават по обходните маршрути“, призова Тенчо Тенев.\r\nБиляна ИВАНОВА", "date": "2018.03.05", "title": "Комисар Тенчо Тенев, СДВР: Има опасност от срутване на камъни и свличане на земна маса по целия път София-Самоков"}
{"url": "http://www.focus-news.net/news/2018/03/05/2496077/blagoevgrad-dve-kontroli-shte-izigrae-natsionalniyat-otbor-na-balgariya-pri-yunoshite-do-19-godini-v-simitli.html", "text": "Националният отбор на България при юношите до 19 години ще гостува в Симитли тази седмица. Това съобщи за Радио „Фокус“ – Пирин Таня Тасева, експерт „Връзки с обществеността“ към Община Симитли. Младите футболни надежди имат две контроли със Сърбия. Двубоите ще се играят на стадион „Арена“ в Симитли на днес от 15.00 часа и на 8 март от 10.30 часа. Приятелските мачове ще бъдат последни за България преди елитния квалификационен кръг за Евро 2018. Лъвчетата са в група с Испания, Франция и Белгия. Домакин на двубоите от 21 до 27 март ще бъде Испания.\r\nЛивия НИНОВА", "date": "2018.03.05", "title": "Благоевград: Две контроли ще изиграе Националният отбор на България при юношите до 19 години в Симитли"}
{"url": "http://www.focus-news.net/news/2018/03/05/2496078/sofiya-peshehodets-e-pochinal-na-myasto-sled-kato-e-bil-blasnat-tazi-nosht-ot-neizvesten-avtomobil-na-okolovrastniya-pat.html", "text": "Пешеходец е блъснат от неизвестен автомобил на Околовръстния път и е починал на място. Това каза за Агенция „Фокус“ началникът на отдел „Пътна полиция“ към СДВР комисар Тенчо Тенев. Той уточни, че инцидентът е станал около 1.30 часа тази нощ. „Нямаме никакви данни за пешеходеца, на вид прилича на клошар“, посочи комисар Тенев.\r\nБиляна ИВАНОВА", "date": "2018.03.05", "title": "София: Пешеходец е починал на място, след като е бил блъснат тази нощ от неизвестен автомобил на Околовръстния път"}
{"url": "http://www.focus-news.net/news/2018/03/05/2496062/tsarygrad-tv-rusiya-vladimir-putin-napomni-na-balgariya-koy-ya-e-osvobodil-ot-osmanskata-imperiya.html", "text": "\"Владимир Путин напомни на България кой я е освободил от игото на Османската империя\". Под това заглавие руският телевизионен канал \"Царьград ТВ\" публикува статия, посветена на 140-годишнина от подписването на Санстефанския мирен договор и поздравителното писмо, изпратено от лидера на Кремъл до българския президент Румен Радев.\r\n\"В тези дни ние си спомняме за подвизите на руските воини и българските опълченци, сражавали се рамо до рамо на Шипка и край Плевен\", са думите на Путин от писмото му до Радев, което телевизията избира да приведе. От редакцията допълват още, че благодарение на мъжеството, твърдостта и саможертвата им е възстановена древната българска държавност.\r\nВ писмото на руския държавен глава се казва още, че общите исторически корени на двете страни, а също и силните връзки на тяхната дружба, културна и духовна близост ще бъдат и по-натам основа на развитие на двустранно сътрудничество. \r\n\"Царьград ТВ\" напомня, че мирният договор в Сан Стефано е подписан на 3 март 1978 г. между Руската и Османската империи. Съгласно документа България, която в продължение на 500 г. се намира под \"османско иго\", получава свобода. Тереза Герова", "date": "2018.03.05", "title": "\"Царьград ТВ\" (Русия): Владимир Путин напомни на България кой я е освободил от Османската империя"}
{"url": "http://www.focus-news.net/news/2018/03/05/2496045/bloomberg-italianskite-populisti-dominirat-politicheskata-stsena-v-italiya.html", "text": "Италианските евроскептични партии доминираха парламентарните избори в неделя, след като избирателите наказаха системните партии за дългите години на икономически упадък, увеличените данъци и вълната от имигранти, поставяйки под въпрос бъдещата посока на развитие на четвъртата европейска икономика, коментира Bloomberg.\r\nПредвижданията на италианската телевизия RAI, на базата на преброените бюлетини към понеделник сутринта сочат, че Движението пет звезди печели 31,8% от гласовете и става най-голямата партия в Италия. Дясноцентристката коалиция на „Форца Италия“ и „Северната лига“ печели 36%, а управляващата в момента лявоцентристка „Демократическа партия“ начело с премиера Матео Ренци остава на трето място с 24,7% от гласовете.\r\nПрогнозите сочат, че двете политически сили с най-голямо влияние ще са евроскептичните – Движение „Пет звезди“ и „Северната лига“. Те могат да съставят мнозинство и в долната и в горната камара на италианския парламент, ако решат да се обединят. Според резултатите до момента, те ще имат около 345 депутата в 630-местния парламент.\r\nДясноцентристката коалиция, съставена от „Северната лига“ на Матео Салвини и „Форца Италия“ на бившия италиански премиер Силвиоп Берлускони е най-голямата група в парламента, според преброяванията до момента. Но Блокът печели с много малко гласове пред „Пет Звезди“, чийто лидер – 31-годишният Луиджи ди Майо, се възползва от широкото неодобрение на управляващата класа, която често е разтърсвана от корупционни скандали. Многозначително е и заглавието на първата страница на италианското издание La Stampa: „Ди Майо победи, Италия е неуправляема“.\r\nПревод и редакция:", "date": "2018.03.05", "title": "Bloomberg: Италианските популисти доминират политическата сцена в Италия"}
{"url": "http://www.focus-news.net/news/2018/03/05/2496080/api-dvizhenieto-po-pat-iii-1102-izvor-dimovo-se-osashtestvyava-v-edna-lenta-poradi-propadane-na-patnoto-platno.html", "text": "Движението по път III-1102 Извор - Димово се осъществява в една лента поради пропадане на пътното платно. Това съобщиха от пресцентъра на Агенция \"Пътна инфраструктура\". Обходен маршрут за МПС над 5 тона: път III-1102 с. Извор - с. Арчар, път II-11 с. Арчар - п.к. гр Дунавци и път Е-79 п.к. гр. Дунавци - гр. Димово.", "date": "2018.03.05", "title": "АПИ: Движението по път III-1102 Извор - Димово се осъществява в една лента поради пропадане на пътното платно"}
{"url": "http://www.focus-news.net/news/2018/03/05/2496079/prezidentat-na-gartsiya-promyana-na-konstitutsiyata-na-makedoniya-i-ime-bez-iredentizam-sa-predvaritelni-usloviya-za-dogovor.html", "text": "Промяна на Конституцията на Македония и име, в което няма скрит иредентизъм  и ще даде три гаранции: „не“ за промяна на границите, „не“ за етническите общности извън границите и „не“ за език, който би търсил права извън границите. Това, според президента на Гърция Прокопис Павлопулос, са предварителните условия за решаване на спора за името и постигане на договор между Скопие и Атина, предава скопският телевизионен канал „Сител“.\r\nПавловопулос подчерта, че е необходима промяна на Конституцията като основна предпоставка за решение, както и \"за защита на министър-председателя на БЮРМ\", съобщава кореспондентът на МИА от Атина.\r\nСпоред гръцкия президент позицията на Гърция е ясна и е в съответствие с международното и европейското право и не е \"Гърция не е отговорна, ако самите те, със своето отношение, подкопават перспективата си за НАТО и ЕС\".\r\nПревод и редакция:", "date": "2018.03.05", "title": "Президентът на Гърция: Промяна на Конституцията на Македония и име без иредентизъм са предварителни условия за договор"}
{"url": "http://www.focus-news.net/news/2018/03/05/2496082/komisar-tencho-tenev-sdvr-okolo-1600-chasa-trafikat-na-vhodovete-na-sofiya-shte-se-zasili-ochakvame-minimum-50-60-hil-avtomobila-da-vlyazat-v-grada.html", "text": "Около 16.00 часа трафикът на входовете на столицата ще се засили с оглед на трите почивни дни. Това каза за Агенция „Фокус“ началникът на отдел „Пътна полиция“ към СДВР комисар Тенчо Тенев. „Очакваме минимум 50-60 хил. автомобила да влязат в София“, заяви той. „В момента трафикът е нормален. На всички входни артерии има полицейски екипи“, обясни комисар Тенев.\r\nБиляна ИВАНОВА", "date": "2018.03.05", "title": "Комисар Тенчо Тенев, СДВР: Около 16.00 часа трафикът на входовете на София ще се засили, очакваме минимум 50-60 хил. автомобила да влязат в града"}
{"url": "http://www.focus-news.net/news/2018/03/05/2496081/prof-plamen-bochkov-sbornikat-veda-slovena-ostava-edin-ot-nay-golemite-pametnitsi-na-balgarskoto-vazrazhdane.html", "text": "Призивът ми към младите хора е да четат „Веда Словена“, тя си остава един от най-големите паметници на Българското възраждане. Това каза проф. Пламен Бочков, ректор на Нов български университет, в интервю за Агенция „Фокус“ за Иван Гологанов и трудът „Веда Словена“. „Веда Словена“ остава един от най-големите паметници на Българското възраждане, независимо дали е съчинена от Иван Гологанов или от някой друг, който му е помагал, или е записана действително от българите мюсюлмани от Западните Родопи и това е техният автентичен фолклор. Няма по-влиятелен, по-често дискутиран и по-известен в чужбина труд от „Веда Словена“. Това го прави паметник на Българското възраждане с безспорна ценност“, коментира проф. Бочков. Според него е необходимо да се поднови интересът към „Веда Словена“. „Вярно е, че това е текст, който е много голям, трудно се чете. Колкото повече млади хора се запознаят с него, те ще влязат първо в един приказен, различен и необичаен свят и ще узнаят нещо за българската история, което при всички случаи ще ги обогати. Призивът ми е повече да се чете за „Веда Словена“, самата „Веда Словена“. Подготвяме с мои колеги сега една кратка антология, малко по-лесна за прочитане и възприемане, на томче с извадки от стиховете на „Веда Словена“, така че да стигне до повече хора“, обяви проф. Бочков. Той поясни, че в края на 19 век повечето от тепърва самоопределящите се нации в Европа търсят, колкото се може по-стари корени в миналото. „Колкото по-старинни образци на живота по техните земи се намерят било то археологически или фолклорни, толкова по-добре, за да се докаже автентичността и приемствеността между съвременната европейска нация и нейните предци. Същото сполетява и българите. Ние не правим някакво изключение. За да се обособи българска нация, за да се постигне идеалът за национално освобождение, българите се нуждаят от духовен стимул и доказателство, че са наследници на една много древна народност, която има славно минало. Това прави Паисий Хилендарски, почти всички възрожденци, най-вече Георги С. Раковски. „Веда Словена“ е просто щрих, детайл, една тухла от този градеж, който има за цел да възроди българският дух и българската държава. „Веда Словена“, затова се подкрепя толкова много от една страна – като един идеал и символ на непреходния български дух, която е заложена във фолклора и която ние носим във времето и сме опазили почти 1000 години след приемането на християнството. Тези текстове очевидно са езически – предхристиянски“, коментира проф. Бочков. \r\nДеница КИТАНОВА", "date": "2018.03.05", "title": "Проф. Пламен Бочков: Сборникът „Веда Словена“ остава един от най-големите паметници на Българското възраждане"}
{"url": "http://www.focus-news.net/news/2018/03/05/2496084/blagoevgrad-s-povisheno-vnimanie-tryabva-da-se-izvarshva-dvizhenieto-v-kresnenskoto-defile-i-v-rayona-na-prohoda-predel-zaradi-opasnost-ot-padashti-kamani.html", "text": "С повишено внимание трябва да се извършва движението в Кресненското дефиле и в района на прохода Предел заради опасност от падащи камъни. Това съобщи за Радио „Фокус“ – Пирин дежурният служител в Областно пътно управление – Благоевград. По думите му в тези участъци често има падане на скална маса, но за момента обстановката е спокойна и няма данни за падането на големи количества камъни, които да затрудняват движението.\r\nЛивия НИНОВА", "date": "2018.03.05", "title": "Благоевград: С повишено внимание трябва да се извършва движението в Кресненското дефиле и в района на прохода Предел заради опасност от падащи камъни"}
{"url": "http://www.focus-news.net/news/2018/03/05/2496086/yambol-razkrita-e-moderna-oranzheriya-za-otglezhdane-na-kanabis-v-grada.html", "text": "Специализираната операция за противодействие на престъпления, свързани с наркотици е проведена на 3 март в областния град. Това съобщиха от ОДМВР - Ямбол. В хода ѝ са извършени процесуално-следствени действия в жилище на ул. „Търговска“, обитавано от 42-годишен мъж. В една от стаите е установена модерна оранжерия с топлоизолация и изградени отоплителна, влагоподдържаща и вентилационна системи. Намерени са 13 растения с височина около 150 см, във вегатативен стадий на зрялост, които на наркотест реагирали на канабис. В жилището е намерен и един джъмпер с 3 глави канабис, електронна везна, както и голямо количество торове и препарати за отглеждане на растенията. 42-годишният мъж е задържан за срок до 24 часа. В рамките на образуваното досъдебно производство му е предявено обвинение. Работата по случая продължава.", "date": "2018.03.05", "title": "Ямбол: Разкрита е модерна оранжерия за отглеждане на канабис в града"}
{"url": "http://www.focus-news.net/news/2018/03/05/2496090/veliko-tarnovo-rs-pbzn-gorna-oryahovitsa-preduprezhdava-za-povishena-opasnost-ot-padashti-ledeni-visulki.html", "text": "Гражданите да внимават за ледени висулки от покривите, съобщиха от Районна служба „Пожарна безопасност и защита на населението“ – Горна Оряховица. Снегът и ниските температури станаха причина на много места по покривите на сградите да се образуват опасни ледени висулки. Обикновено те са надвиснали над тротоари, пешеходни зони, входове, което е опасно за преминаващите в близост хора. Ледените образувания от козирките и покривите на обществени сгради и жилищни блокове застрашават гражданите в дните, когато температурите ще се покачат макар и слабо. Длъжни да предприемат мерки за отстраняването им са ръководителите на учреждения и управителите на етажна собственост, както и собствениците на еднофамилни жилища. Това е записано в Наредбата за опазване на обществения ред. В случай, че висулките не могат да бъдат отстранени, тротоарът отдолу се обезопасява с ограждаща лента. Когато ледените блокове са много големи и на труднодостъпни места, може да се потърси помощ на телефона за спешни случаи 112.\r\nОт Районната противопожарна служба предупреждават хората да бъдат внимателни при движение покрай сгради с натрупан сняг и висулки и при възможност да ги избягват, а водачите на автомобили преди да паркират да се уверят, че няма опасност от падане на ледени късове.", "date": "2018.03.05", "title": "Велико Търново: РС ПБЗН - Горна Оряховица предупреждава за повишена опасност от падащи ледени висулки"}
{"url": "http://www.focus-news.net/news/2018/03/05/2496088/vesela-stoyanova-dezhuren-hidrolog-nyama-kritichni-zavishavaniya-na-rechnite-niva-vsichki-reki-sa-v-koritata-si.html", "text": "Няма критични завишавания на нивата. Има съществени повишения, но към момента всички реки са в коритата си. Това каза за Агенция „Фокус“ дежурният хидролог Весела Стоянова от Националния институт по метеорология и хидрология към БАН. „Към момента речните нива в цялата страна са се повишили и продължават да се повишават на места в следствие на снеготопенето и на валежите, които паднаха вчера и онзи ден“, обясни тя. „Всички реки са във високи води, но няма такива, които са пред преливане“, уточни Весела Стоянова. \r\nБиляна ИВАНОВА", "date": "2018.03.05", "title": "Весела Стоянова, дежурен хидролог: Няма критични завишавания на речните нива, всички реки са в коритата си"}
{"url": "http://www.focus-news.net/news/2018/03/05/2496087/pazardzhik-nivoto-na-reka-maritsa-v-rayona-na-grada-se-e-povishilo-s-20-sm-prez-poslednoto-denonoshtie.html", "text": "Увеличение в нивата на някои от големите реки се отчита в Пазарджишки регион през последното денонощие, сочи справка на Националния институт по метеорология и хидрология. В резултат на снеготопенето нивото на река Марица при град Белово се е повишило с 16 см, а при Пазарджик с 20 см. Река Чепинска е повишила нивото си при Велинград със 7 см, а река Тополница при село Поибрене е понижила нивото си с 10 см.", "date": "2018.03.05", "title": "Пазарджик: Нивото на река Марица в района на града се е повишило с 20 см през последното денонощие"}
{"url": "http://www.focus-news.net/news/2018/03/05/2496085/afp-parviyat-humanitaren-konvoy-ot-nachaloto-na-ofanzivata-pristigna-v-iztochna-guta.html", "text": "Десетки камиони, натоварени с хуманитарна помощ са влезли в района на Източна Гута в Сирия, за първи път от началото на офанзивата на сирийската правителствена армия в анклава на бунтовниците в околностите на Дамаск, предава AFP, като се позовава на информация от ООН.\r\nГоворител на Агенцията за координация на хуманитарните дейности в Сирия заяви, че 46 камиона с помощи са влезли в анклава и са се насочили към главния град Дума.", "date": "2018.03.05", "title": "AFP: Първият хуманитарен конвой от началото на офанзивата пристигна в Източна Гута"}
{"url": "http://www.focus-news.net/news/2018/03/05/2496092/vesela-stoyanova-dezhuren-hidrolog-ot-utre-se-ochakva-povishenie-na-nivata-na-rekite-yantra-rusenski-lom-i-struma.html", "text": "От утре се очаква отново да започне процес на повишение на нивата на реките Янтра, Русенски Лом, добруджанските реки и по цялото Черноморие, както и река Струма. Това каза за Агенция „Фокус“ дежурният хидролог Весела Стоянова от Националния институт по метеорология и хидрология към БАН. „Повишенията на нивата ще продължат до 9 март. Тогава ще са по-съществени в долните части на основните реки“, обясни тя. „Днес се очаква нивата на по-голямата част от реките временно да се понижат, тъй като температурите са по-ниски и не се очакват съществени валежи“, посочи дежурният хидролог.\r\nБиляна ИВАНОВА", "date": "2018.03.05", "title": "Весела Стоянова, дежурен хидролог: От утре се очаква повишение на нивата на реките Янтра, Русенски Лом и Струма"}
{"url": "http://www.focus-news.net/news/2018/03/05/2496089/blagoevgrad-mazh-e-otkrit-martav-v-lek-avtomobil-parkiran-v-rayona-na-mbal-blagoevgrad.html", "text": "Мъж е открит мъртъв в лекия му автомобил, паркиран в района на МБАЛ - Благоевград, предаде репортер на Радио „Фокус“ - Пирин. Сигналът за инцидента е подаден около 10.20 часа. От Областна дирекция на МВР – Благоевград казаха, че не могат да дадат информация за инцидента, тъй  като органите на реда все още работят по изясняване на случая.\r\nКристина МИТКОВА", "date": "2018.03.05", "title": "Благоевград: Мъж е открит мъртъв в лек автомобил, паркиран в района на МБАЛ - Благоевград"}
{"url": "http://www.focus-news.net/news/2018/03/05/2496096/prof-plamen-pavlov-istorik-pisatelyat-venko-markovski-e-katarzisna-figura-za-savremennite-balgaro-makedonski-otnosheniya-i-za-tehnite-badeshti-aspekti.html", "text": "Писателят Венко Марковски е катарзисна фигура за съвременните българо-македонски отношения и за днешните и бъдещите аспекти на отношенията на един народ, разделен насилствено на два в две държави. Това каза историкът проф. Пламен Павлов в интервю за Агенция „Фокус“ по повод 103 години от рождението на българския писател, поет и драматург акад. Венко Марковски. По думите на историка тепърва трябва да бъде намерен балансът в това да се види всичко стойностно във Венко Марковски, което според него не е никак малко. „Разбира се, с годините той има публикувани огромни тонове стихове, което е къртовска работа от гледна точка на литературния труд. Наред с неговите писания, посветените на БКП и на Съветския съюз, които днес будят усмивка, има и изключително мощни послания в духа на древната българска традиция, в духа на историческата истина. В тях той казва как от един народ направихме два, как вилнее произвол и геноцид и много други тежки думи, които в ония времена независимо от добронамереното отношение на Тодор Живков към Марковски хич не е било лесно да бъдат написани или изречени и са носили проблеми. Понеже Венко Марковски е удостояван с най-високи български награди, включително и Герой на социалистическия труд, в Съветския съюз по тогавашната система започват да му издават избрани съчинения. Когато ги издават обаче, заваляват протести от югославска страна, защото там е казана истината за българите в Македония. И тогава има един разговор между Брежнев и Живков, в който лидерът на всемогъщия Съветски съюз иска да се запуши устата на Марковски, и чест прави на Тодор Живков, че остава верен на българската идея и я защитава. Така че ние покрай него можем да направим преоценка и на много други събития и процеси и да видим в крайна сметка, че този български дух, чието олицетворение е Венко Марковски, е много важен“, каза още проф. Палов и уточни, че той е важен най-вече за младите хора, и въобще за всички хора в днешна Македония. \r\nПроф. Павлов посочи още, че в пиесата на Младен Сърбиновски „Македонският Фауст“, посветена на живота на Марковски, много интересно и талантливо са представени всички тези колебания. „Там има и един разговор между македонският партиен лидер Лазар Колишевски и Венко Марковски, където Колишевски му казва: „Ти, Марковски, въпреки грешките си, си наш човек. Ето, ще ти дадем служебна кола, секретарка, ще станеш официален академик“. И Венко Марковски е можел да избере този уют и да има и негова статуя в този абсурден паноптикум „Скопие 2014“. Но не, той избира да остане верен на истината и на българската кръв на своите предци и собственото си българско чувство и да стане вътрешен емигрант в старата българска държава. Като през цялото време той се е опитвал да гради някакви контакти, някакви мостове. Той припомня как като дете се е катерил по таваните и е намирал книгите на Вазов, на Ботев и всичко, което е било вече извън закона според сръбско-югославския режим. Ето тези перипетии от живота на Венко Марковски трябва да се осмислят, те могат да бъдат една прекрасна основа както за пиесата на Младен Сърбиновски да бъде поставена отново на българска сцена, така и да бъде филмирана. Неведнъж сме се обръщали за това към българската театрална общественост, защото това е една много добра творба, с която не само, че ще бъде възкресен споменът за Венко Марковски, но и ще бъдат показани и много от днешните българо-македонски перипетии. Така че той е много важна фигура за Република Македония, а когато се разглежда, достатъчно е да видите в някоя македонска енциклопедия или учебник, където през зъби се процежда, че той все пак има българско самосъзнание“, коментира историкът.\r\nЦветилена СИМЕОНОВА", "date": "2018.03.05", "title": "Проф. Пламен Павлов, историк: Писателят Венко Марковски е катарзисна фигура за съвременните българо-македонски отношения и за техните бъдещи аспекти"}
{"url": "http://www.focus-news.net/news/2018/03/05/2496094/st-insp-danail-stoytsov-patna-politsiya-blagoevgrad-ochakvame-v-sledobednite-chasove-trafikat-da-se-zasili-nay-natovaren-shte-bade-paten-vazel-simitli.html", "text": "Очакваме в следобедните часове трафикът да се засили по основните пътни направления в област Благоевград. Това каза за Радио „Фокус“ – Пирин ст. инсп. Данаил Стоицов, началник на „Пътна полиция“ – Благоевград. По думите му към момента движението по автомагистрала „Струма“, главен път Е-79 и второкласен път-19 Симитли – Гоце Делчев е нормално натоварено. „Днес много хора ще се прибират към София от родните си места, затова очакваме по-натоварено движение. Създали сме необходимата организация, за да следим за безопасността, но и да подпомагаме и регулираме движението при необходимост“, каза още ст. инсп. Стоицов. Той добави, че пътен възел „Симитли“ ще бъде една от най-натоварените точки в областта, тъй  като там се събира целият трафик на идващите от Банско и на тези, които пътуват от ГКПП „Кулата“ към София. „Там ще имаме допълнителен екип, който да регулира движението“, подчерта ст. инсп. Стоицов.\r\nЛивия НИНОВА", "date": "2018.03.05", "title": "Ст. инсп. Данаил Стойцов, „Пътна полиция“ – Благоевград: Очакваме в следобедните часове трафикът да се засили, най-натоварен ще бъде пътен възел „Симитли“"}
{"url": "http://www.focus-news.net/news/2018/03/05/2496095/reuters-edna-treta-ot-teritoriyata-na-iztochna-guta-e-pod-kontrola-na-pravitelstvenata-armiya.html", "text": "Сирийската правителствена армия и нейните съюзници са овладели повече от една трета от територията на бунтовническия анклав в Източна Гута от началото на сухоземната офанзива преди една седмица, съобщиха от базираната в Лондон Сирийска обсерватория за човешките права в понеделник, предава Reuters.\r\nМониторът съобщава също, че повече от 700 души са загинали в района през последните две седмици, откакто правителството и неговите съюзници започнаха масирани бомбардировки в подготовка за офанзивата, започнала на 18 февруари.\r\nПревод и редакция:", "date": "2018.03.05", "title": "Reuters: Една трета от територията на Източна Гута е под контрола на правителствената армия"}
{"url": "http://www.focus-news.net/news/2018/03/05/2496099/pazardzhik-predstoi-otsenyavane-na-kandidatite-po-proekta-panagyurishte-duhovnost-i-tvorchestvo-v-edno.html", "text": "По проекта „Панагюрище – духовност и творчество в едно“ кандидатстват творци, родени или с адресна регистрация в община Панагюрище. Това съобщи за Радио „Фокус” – Пазарджик Радка Костуркова от Общината. Тя обясни, че проектът е за финансиране на произведения на изкуството на местни творци за 2018 година. „Срокът за подаване на документи за участие изтече. Финансиране ще получат проекти свързани със създаване, съхраняване и разпространение на научни изследвания, документални издания, опазване и популяризиране на културно-историческото наследство на общината и художествена литература, възстановки, спектакли и други, свързани със значими събития, включени и в културния календар на Община Панагюрище“, обясни Костуркова. Оценяването на проектите се осъществява от външна експертна комисия, която се определя от комисията по  „Образование, култура, младежки дейности и спорт” към Общински съвет – Панагюрище.\r\nВаня НИКОЛОВА", "date": "2018.03.05", "title": "Пазарджик: Предстои оценяване на кандидатите по проекта „Панагюрище – духовност и творчество в едно“"}
{"url": "http://www.focus-news.net/news/2018/03/05/2496100/ruse-vazstanoveno-e-dvizhenieto-po-pat-i-2-belokopitovo-ruse.html", "text": "Възстановено е движението по път I-2 Белокопитово – Русе. Това съобщиха от пресцентъра на Агенция \"Пътна инфраструктура\".", "date": "2018.03.05", "title": "Русе: Възстановено е движението по път I-2 Белокопитово – Русе"}
{"url": "http://www.focus-news.net/news/2018/03/05/2496101/sport-grigor-dimitrov-ostava-na-chetvarto-myasto-v-svetovnata-ranglista.html", "text": "Първата ракета на България Григор Димитров остана на четвърта позиция в световната ранглиста и през тази седмица. Българинът, който отпадна при първото си препятствие на турнира в Дубай, запази позицията си, след като Александър Зверев не стигна до финала в Акапулко. На първо място в ранглистата е Роджър Федерер, следван от Рафаел Надал и Марин Чилич.", "date": "2018.03.05", "title": "Спорт: Григор Димитров остава на четвърто място в световната ранглиста"}
{"url": "http://www.focus-news.net/news/2018/03/05/2496074/plovdiv-blizo-1-000-dushi-sa-se-sabrali-pred-sgradata-na-vtoro-rayonno-upravlenie-v-zashtita-na-d-r-dimitrov-zadarzhan-za-ubiystvoto-na-38-godishen-tsiganin.html", "text": "Близо 1 000 души са се събрали до момента пред сградата на Второ районно управление в защита на д-р Димитров, задържан за убийството на 38-годишен циганин, предаде репортер на Радио „Фокус“ – Пловдив. Продължават да прииждат още хора към сборния пункт. Към протеста се присъединиха и таксиметрови шофьори, около 20-30 таксиметрови автомобили са на място. Звучи патриотична музика, а подписката продължава да се разпространява. Протестиращите настояват за незабавното освобождение на д-р Димитров в и за промяна в законодателството, която да гарантира, че хората, защитили семейството и имуществото си, няма да подлежат на наказателна отговорност. Очаква се шествието да тръгне към Прокуратурата в Пловдив и да бъде блокиран трафикът по бул. \"Васил Априлов\" и \"6-и септември\". Протест в подкрепа на д-р Димитров се очаква да се проведе и в столицата от 16.00 часа. \r\nЦветана ТОНЧЕВА", "date": "2018.03.05", "title": "Пловдив: Близо 1 000 души са се събрали пред сградата на Второ районно управление в защита на д-р Димитров, задържан за убийството на 38-годишен циганин"}
{"url": "http://www.focus-news.net/news/2018/03/05/2496093/alsat-m-makedoniya-podgotvya-se-nov-protest-za-imeto-v-gartsiya.html", "text": "Подготвя се нов протест за „защита на името Македония“ пред сградата на парламента в Атина, както и 48-часова генерална стачка, в случай, че евентуалният договор бъде представен за разглеждане в местното народно събрание, предава излъчващата на албански скопска телевизия „Алсат – М“.\r\nЕдин от организаторите, Отон Яковидис, както заяви кореспондентът на МИА в Атина, е разкрил плановете на организаторите пред гръцката телевизия Sky, които ще бъдат осъществени ако, както той казва,“правителството не послуша исканията, изказани на двата протеста и не вземе предвид изследванията на общественото мнение“.\r\n„-Ако въпросът пристигне в Парламента и не е бил обявен референдум, искаме референдум, за да не стигнем до Парламента, но ако стигне до Парламента, в същия ден ще обявим 48-часова обща стачка, която ще продължи за постоянно, ако не бъдат изпълнени нашите искания, т.е. исканията на хората. В същото време ще призовем гръцкия народ да дойде на Синтагма и да заобиколи парламента, за да защити, както демокрацията, така и Македония“, заяви Яковидис предт Sky TV.\r\nПревод и редакция:", "date": "2018.03.05", "title": "„Алсат – М“ (Македония): Подготвя се нов протест за името в Гърция"}
{"url": "http://www.focus-news.net/news/2018/03/05/2496097/patriarh-kiril-e-razocharovan-ot-omalovazhavaneto-na-rolyata-na-rusiya-v-osvobozhdenieto-na-balgariya-obzor-na-ruskite-medii-i-chast.html", "text": "Държавната агенция ТАСС публикува обширен материал, озаглавен „Патриарх Кирил е разочарован от размиването на ролята на Русия в освобождението на България“. В публикацията се подчертава, че българският президент Румен Радев е изразил признателността си не към единната руска армия, а към различните народи, от които тя е била съставена. \r\nВ специализирания религиозен портал Pravmir.ri се появи материал, озаглавен: „Патриарх Кирил е разочарован от умаляването на ролята на Русия в освобождението на Русия“. Акцентът е текста е насочен върху разочарованието на патриарха на Москва и цяла Русия от \"неправилната историческа интерпретация на събитията, свързани с освобождението на България\", и убеждението му, че не може да има „никакви политически или прагматически причини“ да се премълчава ролята на Русия или тя да се интерпретира неправилно. \r\nОсобено критично е изданието „Комсомолская правда“. „Патриархът се нахвърли на българския президент: Русия освободи вашата страна! Не Полша, или Литва!“. Тук се посочва, че по време на посещението си в България, предстоятелят на Руската православна църква е поискал да се помни кой е сложил край на османската власт, независимо от текущите политически настроения. Оказва се, че за първи път в хода на посещение в чужбина Кирил изказва публично недоволството си и то в първо лице, коментират от редакцията на вестника.\r\nДруга от най-авторитетните медии, агенция РИА Новости посочва, че „Патриарх Кирил обвини България във „фалшива историософия“. Агенцията обръща най-голямо внимание на думите на патриарх Кирил преди отпътуването му от София, когато той посочи, че полският и финландският гвардейски полкове на руската армия, освободила България от османците, нямат никакво отношение към впоследствие независимата едноименна държава, и че опитите на българските власти да оспорят това са „фалшива историософия“. В силно негативният за България материал се цитират и думите на руския патриарх, че е „много огорчен, че в официалната реторика на българските официални лица, наравно с Русия, ролята на освободители играят, оказва се, Полша, Литва и Финландия“. В историята на Полша и Финландия няма такава страница като освобождението на България, подчерта Кирил от София. \r\nВ отделен материал на РИА Новости се обръща внимание и на срещата между Кирил и президента Румен Радев, в рамките на която руският патриарх е изразил разочарованието си от неправилната интерпретация на съвместната история, от премълчаването на ролята на Русия в освобождението на българите и приемането на Полша и Литва като освободители на нацията.LIFE Новости, един от най-четените в Русия информационни портали, отбелязва накратко, че „Патриарх Кирил напомни на България помощта на Русия в борбата срещу османското робство“, като акцентира върху изказването на патриарх Кирил, че \"Русия се е застъпила за единоверците си, независимо от възможната политическа изгода от невмешателството в конфликта\"\r\nДържавният вестник „Росийская газета“ публикува материала за събитието под заглавието: „Патриарх Кирил подчерта ролята на Русия в освобождението на България“. Изданието отбелязва, че руският патриарх не е съгласен с официалната интерпретация на руската роля в освобождението на страната от османска власт. Цитират се думите на патриарха на Москва и цяла Русия, че на страната му се е наложило да води война за българите против волята на цяла Европа. Внимание е обърнато и на призива на Кирил към българските медии да предадат разочарованието му от \"неправилната интерпретация на събитията, свързани с освобождението на България\". Като цяло това е един от най-„положителните“ материали по въпроса в руските медии. \r\nЕдин от най-критичните е този на Информационна агенция Rex, озаглавен „Партиарх Кирил напомни на българския президент защо още има българска нация“. „Партиарх Кирил: Русия заплати с кръв освобождението на България, а Полша и Финландия нямат нищо общо“, е заглавието на Rusnext.ru. Информационният портал отбелязва накратко разочарованието на руския патриарх от омаловажаването на ролята на Русия в освобождението на България и приравняването на приноса й към този на полския и финландския гвардейски полк, които дори са били съставени от руски войници, изпратени в тези страни.\r\nПо темата пишат още редица медии, сред които  \"Царьград ТВ\" Russian Today, \"Интересант.ру\", Vesti.ru и др.Иван Христов", "date": "2018.03.05", "title": "Патриарх Кирил е разочарован от омаловажаването на ролята на Русия в освобождението на България (ОБЗОР на руските медии - I част)"}
{"url": "http://www.focus-news.net/news/2018/03/05/2496104/pazardzhik-predpriyatiyata-zaustvashti-otpadni-vodi-tryabva-da-podadat-otcheti-v-riosv-do-kraya-na-mart.html", "text": "До края на месец март операторите, които заустват отпадъчните си води в повърхностни водни обекти, трябва да подадат годишни отчети в РИОСВ. Това съобщи за Радио „Фокус“ – Пазарджик Цветана Чочева от Екоинспекцията. Тя обясни, че Законът за водите задължава управителите им ежегодно, в срок до 31 март да представят годишен отчет за изпълнение на условията, поставени в разрешителните за заустване или в издадени комплексни разрешителни. „Срокът е регламентиран в чл. 48, ал. 1, т. 12 от Закона за водите. Неспазването му се санкционира с глоба от 500 до 2 000 лева. Отчетите съдържат данни за производствените характеристики на обекта, за годишното количество на заустените отпадъчни води по потоци и за пречистването им. Предоставената информация ще бъде въведена в единна национална информационна система за разрешителни и мониторинг при управление на водите“, коментира Чочева. Предприятията от региона заустват отпадъчните води от дейността си в поречията на реките Марица, Тополница, Чепинска, река Стара и Луда Яна.\r\nВаня НИКОЛОВА", "date": "2018.03.05", "title": "Пазарджик: Предприятията, заустващи отпадни води, трябва да подадат отчети в РИОСВ до края на март"}
{"url": "http://www.focus-news.net/news/2018/03/05/2496105/prof-plamen-pavlov-istorik-teparva-pisatelyat-venko-markovski-shte-bade-preotkrit-i-kato-obshtestven-fenomen-i-kato-nositel-na-balgarskata-ideya-i-kato-literaturna-darba.html", "text": "Тепърва писателят Венко Марковски ще бъде преоткрит и като обществен феномен, и като носител на българската идея, и като литературна дарба Това каза историкът проф. Пламен Павлов в интервю за Агенция „Фокус“ по повод 103 години от рождението на българския писател, поет и драматург акад. Венко Марковски. „Венко Марковски е личност, която трябва да бъде върната на литературната и културната карта на България, тъй като през последните години мисля, че до голяма степен е позабравен. И то е повече забравен у нас, отколкото в Република Македония, макар че там отношението към него е твърде противоречиво. Но без съмнение става въпрос за една голяма фигура не само в културен и литературен порядък, а и от гледна точка въобще и на съдбата на българите в Македония през 20 в., и на отношението на левицата към различни въпроси от българското национално самосъзнание. Венко Марковски съчетава в себе си много страни на нашата национална история от миналия век и то такива, които са малко познати. Трябва да кажем, че от „войнстващ българин“ той се превръща в македонист. И дори сам с горчива самоирония казва, че парадоксът при него е, че от поробената българска земя Македония идва като войнстващ българин в София от Белград – столицата на поробителя Кралство Югославия, и  тук, попадайки в една друга среда, се превръща във войнстващ македонист“, обясни историкът.\r\nНа въпрос за ролята на Венко Марковски в създаването на македонския език, проф. Павлов уточни, че самият писател не се гордее с участието си в т.нар. Езикова комисия и в заседанията ѝ в манастира „Прохор Пчински“. „Разбира се, всичко се дирижира от Белград и от режима на Йосиф Броз Тито. И там Венко Марковски, независимо, че е един от хората, които движат този процес, например се бори за буквата Ъ (или ер голям), която отпада като много ясен знак за българската природа на новосъздаващия се език. Това много добре може да бъде разбрано от неговата книга „Кръвта вода не става“. Това е една творба, която има много сложна съдба, но в нея Венко Марковски разказва от първо лице как текат тези процеси“, каза още той и уточни, че Марковски е бил в лагерите за изолация на левите елементи, бил е в Софийския затвор, участвал е активно в така наречената антифашиста съпротива и след 9-и септември отива във Вардарска Македония и там се включва много активно във всички процеси. \r\n„Той е и депутат в тогавашния македонски парламент, след това обаче е низвергнат, изпратен е за пет години в един чудовищен концлагер в Голи оток, който той сравнява с ужаса на нацистките концлагери в Германия. Особено за „Кръвта вода не става“ не трябва да забравяме, че е книга, поръчана лично от Тодор Живков, като отговор на „История на македонския народ“, която излиза в три тома през 1969 г. и където лъжата е превърната в основна платформа на пренаписването на историята на македонските българи. Но поради прословутия пролетарски интернационализъм „Кръвта вода не става“ два пъти е спирана и фактически излезе напълно легално през 2003 г., благодарение на Вени Марковски. Това също показва до каква степен в България дори когато всесилният Живков благослови нещо, по различни причини и явно под натиска на Югославия и на Съветския съюз книги са спирани и са претопявани. Вече „Голи оток“ е книга, която е издадена на английски език от Колумбийския университет, което е една неприятна изненада за югославските, за съветските и за част от българските комунисти. Когато е преведена на български, тя има не малък отзвук и в нашия културен печат през 2015 г. Така че животът на Венко Марковски е нещо много сложно. Той, разбира се, е дълбоко вярващ комунист, достигащ до фанатизъм. Една от причините да бъде пратен в Голи оток е както неговото несъгласие с тоталния антибългаризъм в Македония, така и неговата вярност към Съветския съюз и към Сталин“, обясни проф. Павлов.\r\nЦветилена СИМЕОНОВА", "date": "2018.03.05", "title": "Проф. Пламен Павлов, историк: Тепърва писателят Венко Марковски ще бъде преоткрит и като обществен феномен, и като носител на българската идея, и като литературна дарба"}
{"url": "http://www.focus-news.net/news/2018/03/05/2496106/sport-film-za-ruskiya-doping-specheli-oskar.html", "text": "Документалният филм „Икар“, посветен на предполагаемия държавно спонсориран допинг в руския спорт, получи „Оскар“ за най-добър пълнометражен документален филм. Лентата разказва за скандалните разкрития на бившия шеф на руската антидопингова агенция Григорий Родченков, благодарение на чиито свидетелства, МОК извади Русия от зимните Олимпийски игри в Пьончан и принуди спортистите от тази страна, допуснати до Игрите, да се състезават под неутрален флаг и името „Олимпийски спортисти от Русия“.", "date": "2018.03.05", "title": "Спорт: Филм за руския допинг спечели „Оскар“"}
{"url": "http://www.focus-news.net/news/2018/03/05/2496098/sitel-makedoniya-gratskite-medii-za-vcherashniyat-protest-v-skopie.html", "text": "„Ние сме Македония; нов протест в Скопие“, „Не на разговорите с Атина, казаха хиляди демонстранти в Скопие“, „БЮРМ: Протест в Скопие срещи промяна на името на страната“, „Нов протест за името Македония“, „Голям протест в Скопие против промяна на името“, „Голям протест в Скопие под надслова: Ние сме македонци“, са само част от заглавията в онлайн изданията на гръцките медии за вчерашния протест в Скопие, предава скопският телевизионен канал „Сител“.\r\nКакто съобщи кореспондентът на МИА от Атина, медиите в Гърция излязоха с къси текстове, без допълнителни анализи и коментари, позовавайки се на информация от Ройтерс и македонските медии, като към тях публикуваха и фотографии от демонстрациите.\r\nСпоред гръцките медии, на протеста са дошли около 5 хиляди души.\r\nВ последните централни новини от гръцките телевизии, репортерите са акцентирали на протестите, организирани от македонската диаспора в Австралия.\r\nПревод и редакция:", "date": "2018.03.05", "title": "„Сител“ (Македония): Гръцките медии за вчерашният протест в Скопие"}
{"url": "http://www.focus-news.net/news/2018/03/05/2496107/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "Днешното издание на предаването „Петрич – древен и вековечен“ по Радио „Фокус“ – Пирин изцяло ще бъде насочено към историята на България и мястото на Петрич в нея. Поводите за това специално издание са два. Първият е свързан с това, че на 3 март отбелязахме 140-години от Освобождението на България от турско робство. На този ден чествахме и още една много светла годишнина в българската история, а именно 146 години от рождението на полк. Борис Дрангов, в памет на който на 2 март в двора на Военна академия „Г. С. Раковски“ бе открит негов паметник. Бъдете с нас във времето от 15.00 до 16.00 часа ако искате да чуете какво се случи в Петрич на 3 март, но и да разберете защо за общината полк. Дрангов е изключително важен. Наш гост днес ще бъде Илияна Попова, заместник-кмет на Община Петрич по култура, но и член на Инициативният комитет за изграждането на паметник на полковник Борис Дрангов.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.03.05", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/03/05/2496109/glavniyat-savetnik-na-erdogan-kam-gartsite-elate-na-ostrovite-imiya-nie-shte-gi-zashtitavame-do-smart.html", "text": "След като президентът на Турция Реджеп Таийп Ердоган заяви, че в ексклузивната икономическа зона ЕИЗ на Кипър не може да се прави нищо без позволението на Анкара, неговият главен съветник Игит Бюлут направи още едно предизвикателно изказване към Гърция, пише електронното издание на гръцкия вестник Protothema.\r\n„Искат да изпробват решимостта ни? Ние каним Гърция да отиде на (островите) Имия. В случай, че нещо подобно се случи, ние ще ги защитаваме до смърт. Ще направим това веднага щом нашият лидер, президентът Ердоган, ни нареди“, заяви Бюлут в интервю пред турската държавна телевизия TRT.\r\nТова не е първият случай, в който главният съветник на Ердоган предизвиква Гърция с изказвания за Имия, припомня Protothema. Преди един месец той отправи директни заплахи към гръцкия премиер и министрите от правителството му. По време на телевизионно шоу той заплаши, че „Атина ще усети гнева на Търция по-силно и от Африн. Ще счупим ръцете и краката на служебните лица, премиера или всеки министър, който посмее да стъпи на Имия“.\r\nПревод и редакция:", "date": "2018.03.05", "title": "Главният съветник на Ердоган към гърците: Елате на островите Имия, ние ще ги защитаваме до смърт"}
{"url": "http://www.focus-news.net/news/2018/03/05/2496108/gd-granichna-politsiya-poradi-tehnicheski-problem-feribot-somovit-nikopol-ne-raboti.html", "text": "Поради технически проблем ферибот Сомовит - Никопол не работи. Това съобщиха от пресцентъра на ГД „Гранична полиция“. Информацията за трафика на граничните пунктове е към 14.00 часа. Всички гранични контролно-пропускателни пунктове са проходими при зимни условия. На българо-сръбската граница трафикът е нормален на всички гранични контролно-пропускателни пунктове. Поради технически проблем на ГКПП „Калотина“ в системата на сръбските гранични власти е преустановена пропускателната дейност. На българо-гръцката граница на ГКПП „Кулата“ трафикът е интензивен за товарни автомобили на изход от страната. На останалите пунктове с Гърция трафикът е нормален. На българо-турската граница на ГКПП „Капитан Андреево“ и ГКПП „Лесово“ трафикът е интензивен за товарни автомобили на изход от страната. На останалите пунктове с Турция трафикът е нормален. На българо-румънската граница на „Дунав мост“ - Русе трафикът е интензивен за товарни автомобили на изход от страната. Поради технически проблем ферибот Сомовит - Никопол не работи. На  българо-македонската граница трафикът е нормален на всички гранични контролно-пропускателни пунктове.", "date": "2018.03.05", "title": "ГД „Гранична полиция“: Поради технически проблем ферибот Сомовит - Никопол не работи"}
{"url": "http://www.focus-news.net/news/2018/03/05/2496110/ministerstvoto-na-mladezhta-i-sporta-se-sdobi-s-moderna-meditsinska-aparatura-za-rehabilitatsiya.html", "text": "Италианската компания Sixtus дари медицинска техника за рехабилитация на дирекция „Координация и контрол на спортната подготовка“ към Министерството на младежта и спорта, предаде репортер на Радио „Фокус“. Директорът на компанията, която е лидер в производството на медицински продукти - Масимо Маручи, присъства на официалното представяне на трите апарата заедно с министъра на младежта и спорта Красен Кралев и представителят на Sixtus в България Любомир Ганев. \r\nПредставянето на медицинските уреди започна с нагледна демонстрация на начина, по който техниката функционира. Първият уред определя работата на вестибуларния апарат при различни видове натоварвания, обясни Любомир Ганев. „Знаете, че вестибуларният апарат е много важен за състезателите. Те трябва винаги да знаят в коя точка от пространството се намират. Той служи за превенция и дава индикации върху това къде трябва да се работи. Има най-различни тестови, които подобряват дейността на вестибуларния апарат“, обясни той. По думите му това е една от най-новите машини, с които страната ни се сдобива. Вторият уред, основаващ се на принципна на електромагнитната терапия, е насочен изцяло към спортната медицина и служи за по-бързо възстановяване след травми и операции. Третата машина е уред за диаметрална терапия за възстановяване след травми и операции, като работи с помощта на високочестотен ток, информира Ганев. \r\nБлагодарност към работата на Любомир Ганев и председателя на Sixtus Масимо Маручи изрази министърът на младежта и спорта Красен Кралев. „Аз съм много радостен и благодарен на г-н Маручи и г-н Ганев, че направиха това дарение за нашия Център за функционални изследвания и рехабилитация на спортисти, защото наистина през последните няколко години полагаме усилия този център да работи пълноценно. Преди това дейността му беше занемарена, федерациите бяха отвикнали да го ползват. Самият аз съм го ползвал като спортист преди много години. Той затова е създаден – да установява правилното функционално състояние на атлетите“, заяви министърът. Кралев допълни, че отделно съществува и рехабилитационен център. За да функционира този център по-добре, е редно да разполага с най-съвременната апаратура и технически достижения. Според него от тази гледна точка дарените три нови уреда ще бъдат изключително полезни. Уредът за „текар терапия“ най-вероятно ще бъде изпратен на Белмекен, тъй като там има изключително много спортисти и травмите не са рядкост, обясни още министърът на младежта и спорта.   \r\nЗапрян ЗАПРЯНОВ", "date": "2018.03.05", "title": "Министерството на младежта и спорта се сдоби с модерна медицинска апаратура за рехабилитация"}
{"url": "http://www.focus-news.net/news/2018/03/05/2496083/plovdiv-protestnoto-shestvie-v-podkrepa-na-d-r-ivan-dimitrov-zatvori-bulevardite-vasil-aprilov-i-6-i-septemvri.html", "text": "Протестното шествие в подкрепа на д-р Иван Димитров затвори булевардите \"Васил Априлов\" и \"6-и септември\", предаде репортер на Радио „Фокус“ – Пловдив. Протестиращите се отправиха  в посока Прокуратурата със скандирания: \"Свобода за доктора\". Протестът се охранява от полицейски служители. \r\nЦветана ТОНЧЕВА", "date": "2018.03.05", "title": "Пловдив: Протестното шествие в подкрепа на д-р Иван Димитров затвори булевардите \"Васил Априлов\" и \"6-и септември\""}
{"url": "http://www.focus-news.net/news/2018/03/05/2496114/kyustendil-ofitsialnoto-otkrivane-na-mezhdunarodniya-konkurs-za-klasicheska-kitara-akad-marin-goleminov-shte-bade-na-28-mart.html", "text": "Официалното откриване на Международния конкурс за класическа китара “Акад. Марин Големинов” ще бъде на 28 март, съобщиха от читалище „Братство”. Началото ще бъде от 18.00 часа в Общинския драматичен театър в Кюстендил. Конкурсът се организира ежегодно от читалище „Братство”, под патронажа на кмета на Община Кюстендил. В конкурса могат да участват всички желаещи китаристи от страната и чужбина, подали анкетна карта за участие в определения срок и състезаващи се като участници в една от осемте възрастови групи. Конкурсът е включен в програмата за подпомагане на даровити деца в България. Във втора и трета възрастови групи ще бъдат присъдени по 3 едногодишни стипендии на класиралите се на първо, второ и трето място в размер на 135 лв. месечно, осигурени по Програмата на мерките за закрила на деца с изявени дарби от Министерството на културата.", "date": "2018.03.05", "title": "Кюстендил: Официалното откриване на Международния конкурс за класическа китара “Акад. Марин Големинов” ще бъде на 28 март"}
{"url": "http://www.focus-news.net/news/2018/03/05/2496091/plovdiv-chast-ot-protestirashtite-v-podkrepa-na-d-r-ivan-dimitrov-se-opitaha-da-vlyazat-v-sgradata-na-prokuratura-no-byaha-spreni-ot-politsiyata.html", "text": "Близо 5 хиляди вече са протестиращите в подкрепа на д-р Иван Димитров в Пловдив,  предаде репортер на Радио „Фокус“ – Пловдив. Те се придвижиха от Второ районно управление до площад \"Съединение\". Площадът е препълнен и присъстващите скандират: \"Свобода за доктора\". Една част от протестиращите се опитаха да влязат в сградата на Прокуратура, но бяха спрени от полицията. В момента те търсят връзка по телефона с дежурния прокурор. Протестиращите настояват за незабавното освобождение на д-р Димитров и за промяна в Наказателния кодекс. \r\nЦветана ТОНЧЕВА", "date": "2018.03.05", "title": "Пловдив: Част от протестиращите в подкрепа на д-р Иван Димитров се опитаха да влязат в сградата на Прокуратура, но бяха спрени от полицията"}
{"url": "http://www.focus-news.net/news/2018/03/05/2496102/plovdiv-protestirashtite-v-podkrepa-na-d-r-ivan-dimitrov-chakat-sreshta-s-dezhurniya-prokuror-pred-sgradata-na-prokuraturata.html", "text": "Протестиращите в подкрепа на д-р Иван Димитров чакат среща с дежурния прокурор пред сградата на Прокуратурата, предаде репортер на Радио „Фокус“ – Пловдив. В протестното шествие се включиха и хора от Димитровград и Асеновград. Очаква се от 16.00 часа пред Съдебната палата в София също да се проведе протест в подкрепа на д-р Иван Димитров, задържан за убийството на 38-годишен циганин.\r\nЦветана ТОНЧЕВА", "date": "2018.03.05", "title": "Пловдив: Протестиращите в подкрепа на д-р Иван Димитров чакат среща с дежурния прокурор пред сградата на Прокуратурата"}
{"url": "http://www.focus-news.net/news/2018/03/05/2496116/federika-mogerini-zapadnite-balkani-mozhe-da-stanat-chast-ot-es-kolektivno.html", "text": "Западните Балкани са „регион, който географски е част от Европа и може да влезе колективно в Европейския съюз“, заяви Върховният представител на Европейския съюз по въпросите на външните работи и политиката на сигурност Федерика Могерини, цитирана от белградското радио Б – 92.\r\nРъководителят на европейската дипломация написа това в своя персонален блог, „след седмица, прекарана в Брюксел в работа над кризите в Близкия Изток и най-вече в Сирия и Западните Балкани“, както отбеляза самата тя.\r\nСпоред Могерини, тя е говорила с „всичките шест балкански партньори“ в София, България. „През следващите месеци те имат – и ние имаме – уникален прозорец на възможност да сложим край на европейското разделение и да обединим нашия континент“, гласи още материала на първия европейски дипломат.\r\nПревод и редакция:", "date": "2018.03.05", "title": "Федерика Могерини: Западните Балкани може да станат част от ЕС колективно"}
{"url": "http://www.focus-news.net/news/2018/03/05/2496115/ministar-krasen-kralev-nadyavam-se-tsentarat-za-funktsionalni-izsledvaniya-i-rehabilitatsiya-vse-poveche-da-se-polzva-ot-balgarskite-federatsii.html", "text": "Надявам се Центърът за функционални изследвания и рехабилитация все повече да се ползва от българските федерации и треньори. Това каза пред журналисти министърът на младежта и спорта Красен Кралев по време на официалното представяне на дарената на България нова апаратура за рехабилитация от италианската компания Sixtus, предаде репортер на Радио „Фокус“. По думите му достъпът до Центъра се предоставя безплатно за всички български елитни спортисти. Центърът осигурява високо качество на възстановяване и на функционалните анализи, служещи за правилно провеждане на подготовката от страна на атлетите, коментира министър Кралев. „Всеки апарат ни е важен. Бюджетите знаете, че са ограничени, техниката е скъпа, така че всяко едно дарение е много добре приветствано от нас и от нашите специалисти, които ще се радват да работят с тази апаратура. Терапевтите ни са подготвени да работят с тази апаратура.“ \r\nПредставянето на трите нови апарата в Центъра за функционални изследвания и рехабилитация завърши с любопитен момент. Освен медицинска техника от най-ново поколение, министър Красен Кралев се сдоби и с тениска на италианския национален отбор по футбол, подарена му лично от директора на Sixtus Масимо Маручи. \r\nЗапрян ЗАПРЯНОВ", "date": "2018.03.05", "title": "Министър Красен Кралев: Надявам се Центърът за функционални изследвания и рехабилитация все повече да се ползва от българските федерации"}
{"url": "http://www.focus-news.net/news/2018/03/05/2496103/afp-germaniya-predupredi-che-sasht-sa-tragnali-po-greshen-pat-vazpriemayki-protektsionizma.html", "text": "Германското правителство предупреди в понеделник, че трансатлантическата търговска война е вредна и за Европа, и за САЩ и призова Вашингтон да не тръгва по „грешен път“, след уикенд, белязан от агресивна риторика между страните, предава AFP.\r\n„Не искам да давам оценки колко сме близко или далеч от търговска война. Такава търговска война няма да е в полза на интересите нито на Германия, нито на Европа, нито на Америка“, заяви говорителят на германския канцлер Щефан Зайберт пред репортерите в Берлин.\r\n„Изолационизма и протекционизма са грешния път“, отбеляза още Зайберт, след като през уикенда президента на САЩ Доналд Тръмп обяви, че ще въведе високи мита на вносните европейски автомобили.\r\nПревод и редакция:", "date": "2018.03.05", "title": "AFP: Германия предупреди, че САЩ са тръгнали по „грешен път“ възприемайки протекционизма"}
{"url": "http://www.focus-news.net/news/2018/03/05/2496119/veliko-tarnovo-tretoklasnitsi-ot-sredno-uchilishte-nikolay-katranov-v-svishtov-izuchavat-obstoyno-balgarskite-folklorni-traditsii.html", "text": "Третокласници от Средно училище „Николай Катранов“ в Свищов изучават обстойно българските фолклорни традиции. Дейностите са част от националния проект „Пъстра китка“, в който се включат ученици от цялата страна, обясниха за Радио „Фокус“ – Велико Търново от училището. Малчуганите сами озаглавиха инициативата „Китка мъдрости от дядо“. Целта на целия проект е да се запознаят децата с фолклорните области в България и  наследството по нашите земи и да съживят духа на отминали и изчезващи традиции. В него участват още ученици от Добрич, София, Пловдив, Батак, Бургас и пиринското село Мосомище.\r\nВ рамките на проекта до момента бяха направени представяния на всеки един от партньорите. Освен това се проведе и анкета с родители, за да се проучи тяхното отношение към фолклорните традиции и анкета с децата, за да се установи тяхната готовност и желание да се включат в проекта. Децата разучиха народни песни и танци, които представиха пред своите нови приятели, а също така разказаха за народни обичаи, характерни за тяхната фолклорна област. Освен децата, в  дейностите участват и техните родители, както и бабите и дядовците им.\r\nДейностите, във връзка с Национален eTwinning проект „Пъстра китка“, които предстоят са също много емоционални и интересни. На принципа „Предай нататък“, ще бъде създаден албум за седемте фолклорни области. Ще се създадат електронни книги „Китка мъдрости от дядо“ и „Китка приказки от баба“.\r\nЛуиза ТРАНЧЕВА", "date": "2018.03.05", "title": "Велико Търново: Третокласници от Средно училище „Николай Катранов“ в Свищов изучават обстойно българските фолклорни традиции"}
{"url": "http://www.focus-news.net/news/2018/03/05/2496120/sport-ivelin-popov-e-v-idealniya-otbor-na-kraga-v-rusiya.html", "text": "Капитанът на българския национален отбор и нападател на Рубин (Казан) Ивелин Попов влезе в идеалния отбор на кръга в Русия в класацията на изданието soccer.ru. Той попадна в единадесеторката заедно със съотборника си Фьодор Смолов. Попов отбеляза единствения гол за своя отбор при гостуването на Анжи (Махачкала) завършило наравно 1:1.", "date": "2018.03.05", "title": "Спорт: Ивелин Попов е в идеалния отбор на кръга в Русия"}
{"url": "http://www.focus-news.net/news/2018/03/05/2496122/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще научите повече за фъстъка като култура, отглеждана по нашите земи. Фъстъкът има история у нас повече от век. Той носи доходи за хората, които го отглеждат. Като любителска културата си е намерил мястото и се е наложил в Садовска община, а през 60-те години е започнала и изследователска работа върху него. Повече за това ще ни разкаже доц. д-р Станислав Стаматов, заместник-директор на Института по растителни и генетични ресурси „Константин Малков“ в Садово. Също в днешното предаване ще разберете повече за Константин Малков и за неговия принос в аграрната наука у нас от Димитър Йорданов, директор на Селскостопанската гимназия в Садово.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.03.05", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/03/05/2496121/pernik-oblastniyat-upravitel-irena-sokolova-izdade-zapoved-za-postoyanno-nablyudenie-na-nivoto-na-yazovirite-v-oblastta.html", "text": "Областният управител Ирена Соколова издаде заповед за постоянно наблюдение на нивото на язовирите в областта. Това съобщиха от пресцентъра на Областна администрация - Перник. Определеният период с повишен риск (5 - 8 март) е съобразен с метеорологичните прогнози за предстоящи валежи. Взема се предвид и обилното снеготопене вследствие на повишените температури.\r\nНа 6 март Ирена Соколова свиква работна среща с всички собственици и арендатори на водни обекти. В първия работен ден тя ще изиска от тях подробни доклади за предприетите мерки за превенция на кризисни ситуации с необходимата поддръжка на хидротехническите съоръжения. Към момента в област Перник нито един от тридесетте язовира не е опасен и няма критични нива на реки. Язовир \"Студена\" е с наличен воден обем от 14 млн. куб. м от общо възможен 25 000 000 куб. м.", "date": "2018.03.05", "title": "Перник: Областният управител Ирена Соколова издаде заповед за постоянно наблюдение на нивото на язовирите в областта"}
{"url": "http://www.focus-news.net/news/2018/03/05/2496113/tass-mateo-rentsi-si-podade-ostavkata-ot-posta-generalen-sekretar-na-italianskata-demokraticheska-partiya.html", "text": "Бившият италиански премиер Матео Ренци реши да си подаде оставката от поста генерален секретар на Демократическата партия. Това съобщи в понеделник агенция ANSA, предава ТАСС.\r\nСпоред данните на агенцията, причината за това решение е провалът на партията на състоялите се в неделя парламентарни избори, на които ДП не преодоля 20%. По-рано политикът утвърждаваше, че няма да си подаде оставка, дори в случай на неудачно представяне на партията.\r\nОфициалното заявление на Ренци, съгласно данните на ANSA, се очаква в течение на деня (понеделник). Според думите на неговия прессекретар, това ще се случи в 18:00 българско време.\r\nПревод и редакция:", "date": "2018.03.05", "title": "ТАСС: Матео Ренци си подаде оставката от поста генерален секретар на италианската Демократическа партия"}
{"url": "http://www.focus-news.net/news/2018/03/05/2496124/veliko-tarnovo-zasilen-e-trafikat-po-osnovnite-patni-arterii-na-teritoriyata-v-oblastta.html", "text": "Засилен е трафикът по основните пътни артерии на територията на областта в последния от поредицата почивни дни, предаде репортер на Радио „Фокус“ – Велико Търново. Натоварено е движението по главен път София – Варна, по направлението Велико Търново – Русе, както и през Прохода на Републиката. Засилено е полицейското присъствие по основните пътни участъци. Служителите на „Пътна полиция“ регулират движението по пътищата и осъществяват контрол над водачи с рисково поведение, свързано с неправилно изпреварване, забранени маневри и отнемане на предимство. Те следят за това дали автомобилите са оборудвани за зимни условия, както и за спазване на позволената скорост, за управление на автомобили с концентрация на алкохол в кръвта и/ или след употреба на наркотични вещества или техни аналози, както и за неправоспособни водачи. Пътните настилки са мокри. Времето е слънчево. Температурата на въздуха е 3°.\r\nПо данни на Агенция „Пътна инфраструктура“ до 20.00 часа е ограничено движението на камиони над 12 тона по автомагистралите и най-натоварените пътища в страната. Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили. Ограничението не важи при превоз на бързоразвалящи се хранителни продукти и товари на температурен режим, живи животни и опасни товари (ADR).\r\nНадежда КРЪСТЕВА", "date": "2018.03.05", "title": "Велико Търново: Засилен е трафикът по основните пътни артерии на територията в областта"}
{"url": "http://www.focus-news.net/news/2018/03/05/2496112/plovdiv-priklyuchi-protestat-v-podkrepa-na-d-r-ivan-dimitrov-zadarzhan-za-ubiystvoto-na-38-godishen-tsiganin.html", "text": "Приключи протестът в Пловдив, организиран в подкрепа на д-р Иван Димитров, обвинен и задържан за убийството на 38-годишен циганин, предаде репортер на Радио „Фокус“ – Пловдив. Протестиращите очакваха дълго среща с наблюдаващия делото прокурор, но когато разбраха, че прокурорът няма да дойде, се разотидоха. Утре протестите продължават. Хората настояват за незабавното освобождаване на доктора, тъй като според тях той е убил в момент на самозащита.\r\nНа днешния протест присъстваха близо 5 000 души, някои от които бяха дошли от Димитровград, Асеновград и Пазарджик.\r\nЦветана ТОНЧЕВА", "date": "2018.03.05", "title": "Пловдив: Приключи протестът в подкрепа на д-р Иван Димитров, задържан за убийството на 38-годишен циганин"}
{"url": "http://www.focus-news.net/news/2018/03/05/2496123/lyubomir-ganev-40-hilyadi-leva-e-stoynostta-na-novata-meditsinska-aparatura-koyato-mms-poluchi-kato-darenie.html", "text": "40 хиляди лева е стойността на новата медицинска апаратура, която ММС получи като дарение. Това каза за Радио „Фокус“ Любомир Ганев, член на УС на Българска федерация по волейбол и вицепрезидент на БОК, който е представител на италианската компания производител на апаратурата в България - Sixtus. Според Ганев най-важното е, че нашите атлети ще имат шанса да разполагат с възможно най-качествени продукти. „Когато станах представител на тази марка, аз казах, че ние преди всичко трябва да се насочим към нашите клиенти. А нашите клиенти, това са спортните федерации и спортните клубове. И когато споменах за нашия спортен, рехабилитационен център, където много масажисти и физиотерапевти изкарват курсовете си, казах на Маручи, че е хубаво да направим едно дарение. Моя беше идеята. Затова избрахме три от най-добрите машини, с които Sixtus разполага. Много съм радостен, че те ще могат да се ползват свободно от всички спортисти. Аз съм бивш спортист и знам колко важно е възстановяването“, обясни Ганев. Той доълни, че целта е да се предложат най-добрите условия за българските спортисти за правилно провеждане на спортна подготовка. Техниката, освен че лекува, може да служи и като превенция срещу травмите. Спортните постижения стават все по-големи и ако преди 40 години човек е можел да направи силен резултат с двучасова тренировка на ден, днес това не е възможно, обясни бившият волейболист. По думите му в спортните среди от доста време се работи специализирано. Техниката е един от начините, чрез които да удължим живота на спортистите и това е основната идея на дарението, коментара още Любомир Ганев.\r\nЗапрян ЗАПРЯНОВ", "date": "2018.03.05", "title": "Любомир Ганев: 40 хиляди лева е стойността на новата медицинска апаратура, която ММС получи като дарение"}
{"url": "http://www.focus-news.net/news/2018/03/05/2496111/bloomberg-mateo-salvini-poiska-da-oglavi-dyasnotsentristko-pravitelstvo-na-italiya.html", "text": "Матео Салвини, лидер на антиимигрантската „Северна Лига“, заяви, че дясноцентристката коалиция е в позиция да формира следващото италианско правителство, след като спечели най-много гласове на изборите в неделя, предава Bloomberg.\r\nСпоред резултатите от досега преброените бюлетини, съюзът между Лигата и „Форца Италия“ на Силиво Берлускони почти сигурно няма да има мнозинство в парламента, но Салвини заяви, че той е спечелил правото да управлява и изключи коалиция с други партии.\r\n„Дясноцентристката коалиция спечели, това е коалицията, която може да управлява“, категоричен бе лидерът на Лигата по време на пресконференция в Милано. Той отхвърли варианта за образуване на „неестествени“ коалиции с други групи.\r\nПо-рано депутатът от „Форца Италия“ Ренато Брунета заяви, че Салвини има право да оглави коалицията, тъй като е спечелил повече гласове от групата на Берлускони.\r\nВ екзалтираната пресконференция след края на изборния ден, както я определя Bloomberg, Салвини отново повтори предвижданията си за разпадане на единната европейска валута.\r\nПревод и редакция:", "date": "2018.03.05", "title": "Bloomberg: Матео Салвини поиска да оглави дясноцентристко правителство на Италия"}
{"url": "http://www.focus-news.net/news/2018/03/05/2496128/blagoevgrad-natovaren-e-trafikat-v-oblastta-no-nyama-obrazuvali-se-koloni-ot-avtomobili.html", "text": "Натоварен е трафикът в област Благоевград. Това каза за Радио „Фокус“ – Пирин дежурният служител в Областна дирекция на МВР – Благоевград. По думите му въпреки това няма образували се задръствания по основните пътни направления – автомагистрала „Струма“, главен път Е-79 и второкласен път-19 Симитли – Гоце Делчев. Полицейското присъствие в региона е засилено, като по най-натоварените пътни участъци са изведени допълнителни патрули. Очаква се по-късно движението още да се засили, като традиционно най-проблемен е пътен възел „Симитли“, където се събира целият трафик от Гърция и Банско. До момента няма регистрирани пътни инциденти.\r\nКристина МИТКОВА", "date": "2018.03.05", "title": "Благоевград: Натоварен е трафикът в областта, но няма образували се колони от автомобили"}
{"url": "http://www.focus-news.net/news/2018/03/05/2496127/the-hill-posolstvoto-na-sasht-v-turtsiya-e-zatvoreno-zaradi-zaplaha-za-sigurnostta.html", "text": "Посолството на САЩ в Анкара е затворено заради неуточнена заплаха за сигурността, пише  The Hill.\r\n„Посолството ще предоставя единствено спешни услуги и няма да подновява паспорти, да докладва за раждания в чужбина или да изпълнява други не толкова важни услуги“, пише в официално заявление на дипломатическата мисия. Интервютата за визи са отложени докато посолството е затворено.\r\nОт там съветват хората в района да избягват големи събирания на хора, да стоят далеч от сградата и „да бъдат тихи“. \r\nОт управата на губернатора на Анкара издадоха официално заявление, че ще бъдат предприети мерки за сигурността, след като е получена разузнавателна информация, че „терористични действия“ могат да бъдат насочени срещу граждани на САЩ. Виктор Турмаков", "date": "2018.03.05", "title": "The Hill: Посолството на САЩ в Турция е затворено заради заплаха за сигурността"}
{"url": "http://www.focus-news.net/news/2018/03/05/2496129/sitel-makedoniya-spored-federika-mogerini-e-vreme-starite-rani-na-balkanite-da-badat-izlekuvani.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че Западните Балкани са географска част от Европа, но и че те колективно могат да станат част от Европейския съюз, предава македонската медия “Сител“.\r\n„Време е раните от миналото да бъдат излекувани и да се предприемат нови стъпки, за да се гарантира стабилност в региона и в Европа“, заяви Могерини. \r\nТя подчерта, че шестте западнобалкански партньори на ЕС имат уникалната възможност „да сложат край на разделението в Европа и да обединят континента“.  Виктор Турмаков", "date": "2018.03.05", "title": "„Сител“ (Македония): Според Федерика Могерини е време старите рани на Балканите да бъдат излекувани"}
{"url": "http://www.focus-news.net/news/2018/03/05/2496118/afp-populistkoto-dvizhenie-pet-zvezdi-chuvstva-che-nosi-otgovornostta-za-upravlenieto-na-italiya.html", "text": "Италианското популистко Движение „Пет звезди“ „чувства, че носи отговорността за това да формира правителство на Италия“, след като спечели най-много гласове от всички други отделни партии на парламентарните избори в неделя, предава AFP.\r\n„Тези избори бяха триумф за Движение „Пет звезди“. Ние сме победителите“, заяви лидерът на Движението Луиджи ди Майо по време на пресконференция. Според неговите думи, партията, спечелила 32% от гласовете на избирателите, е готова да започне преговори „с всички политически играчи“ и да помогне за формирането на мнозинство в парламента.\r\nПревод и редакция:", "date": "2018.03.05", "title": "AFP: Популисткото Движение „Пет звезди“ чувства, че „носи отговорността“ за управлението на Италия"}
{"url": "http://www.focus-news.net/news/2018/03/05/2496131/ministar-nikolay-nankov-do-20-mart-shte-zapochne-realnoto-stroitelstvo-na-noviya-uchastak-ot-am-hemus.html", "text": "До 20 март ще започне реалното строителство на новия участък от магистрала „Хемус“ от Ябланица до пътен възел „Боаза“, съобщи в Ловеч министърът на регионалното развитие и благоустройството Николай Нанков, предаде БНТ. По думите му, проектирането на трасето от 9,3 км все още тече, а изграждането му трябва да бъде завършено за година и половина. Нанков допълни, че в момента се извършва проектирането и геологията в участъка между пътен възел „Боаза“ и разклона за Ловеч и Плевен от път II - 35. Строителството на трасето с дължина 52 км ще бъде разделено на три етапа. В средата на годината ще бъде обявена обществената поръчка за избор на изпълнител.\r\n„С това проектиране променихме параметрите на авто-магистралното трасе. Проектната скорост е 120 км/ч, но позволената скорост ще е 130 км/ч“, заяви Нанков.\r\nТой добави, че по този начин от държавния бюджет, от който се финансира строителството на магистралата, ще бъдат спестени 300 милиона лева. Според Нанков с новото проектиране се спестява строежът на седем моста и три тунела.", "date": "2018.03.05", "title": "Министър Николай Нанков: До 20 март ще започне реалното строителство на новия участък от АМ „Хемус“"}
{"url": "http://www.focus-news.net/news/2018/03/05/2496117/plovdiv-regionalnata-lekarska-kolegiya-nastoyava-za-nezabavnoto-osvobozhdavane-na-d-r-dimitrov-ot-aresta.html", "text": "Ръководството на Регионалната лекарска колегия в Пловдив настоява за незабавното освобождаване на д-р Димитров от ареста. Това съобщи по време на протеста д-р Георги Кръстев, председател на колегията, предаде репортер на Радио „Фокус” - Пловдив. Лекарите от Пловдив са получили подкрепата на колегите им от София и Стара Загора, които имат същите искания. „Д-р Димитров не е престъпник и няма да се укрие”, каза д-р Кръстев. Нека се проведат всички следствени действия по законен ред, но не е редно едно семейство да стои извън дома си заради това дни наред, заявиха от лекарската колегия.\r\nЦветана ТОНЧЕВА", "date": "2018.03.05", "title": "Пловдив: Регионалната лекарска колегия настоява за незабавното освобождаване на д-р Димитров от ареста"}
{"url": "http://www.focus-news.net/news/2018/03/05/2496069/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Листата „Александър Вучич – Защото обичаме Белград“ триумфира на местните избори в Белград, проведени в неделя, печелейки 44,9% от гласовете на избирателите, което ще й даде абсолютно мнозинство в градския парламент. Листата, образувана около Сръбската прогресивна партия (СПП), получава 64 от 110 мандата и може да формира управление в сръбската столица самостоятелно, пише белградското издание „Политика\".\r\nИзбирателната активност на изборите е 51,4%. Председателят на Градската изборна комисия Зоран Лукич заяви в неделя вечерта, че изборният ден е протекъл без инциденти. „Няма сериозни нарушения на правилата“, посочи той.\r\nКакто съобщава „Ипсос“, на базата на 93,4% от бюлетините, бариерата е премината само от 4 от 24-те изборни листи. Освен листата на Вучич, в градския парламент влизат „Драган Джилас – Белград решава, хората печелят“ с 18,8% от гласовете (26 мандата), Изборната листа на Александър Шапич е на трето място с 9,3% поддръжка (12 мандата) и на четвърто място е листата „Ивица Дачич – СПС (Социалдемократическа партия на Сърбия), Драган Маркович Палма – ЕС (партия „Единствена Сърбия“) с 5,6% (8 мандата).\r\nВидимо доволен от изборния резултат на своята листа, президентът на Сърбия Александър Вучич, по време на пресконференцията на СПП в неделя вечерта заяви: „Според последните резултати в Белград, сме спечелили повече от 45% от гласовете, което е най-добрият резултат някога“. Председателят на прогресивната партия добави още, че някои листи, като на Йеремич и Янкович, които заедно на президентските избори са спечелили 30% от гласовете, сега са получили 18% и се хвалят с това. „Честитя им“, заяви Вучич, като посочи, че разликата в процентите между, както той каза, „нас и тях е 30%“. Той добави още, че името на новия кмет на Белград ще стане известно след около 50 дни. Макар, че СПП могат да формират власт сами, Вучич заяви, че няма нищо против СПС също да се включи в градската управа.\r\n*** Министърът на вътрешните работи на Косово Фламур Шефай заяви, че местната полиция знае името на собственика на запаления автомобил, използван при убийството на един от политическите лидери на косовоските сърби – Оливер Иванович, на 16 януари в Косовска Митровица, пише базираното в Прищина албанско издание Gazeta Express.\r\nОсвен това, Шефай потвърди, че двамата косовски полицаи от сръбската община са замесени в манипулирането на доказателства за убийството на Иванович. По-рано през февруари, местната полиция арестува двама от своите служители по подозрение, че са манипулирали доказателство, а именно – прибрали са пълнители са патрони от мястото на престъплението. По-късно съдът ги оправда по тези обвинения.\r\nЩо се отнася до собственика на колата, Шефай заяви по време на интервю за ТВ канала KTV, че той е сърбин и потвърди, че косовските власти са поискали от сръбската полиция да започне разследване.\r\n„Информацията, която получихме от сръбската полиция е много неясна и разследването продължава. Очакваме повече информация от Сърбия. Знаем името и фамилията на собственика на колата, който е сръбски гражданин“, заяви той, като добави, че Белград е политизирал случая и не иска да съдейства. „Предоставената информация от Сърбия е недостатъчна. Сърбия политизира случая“, подчерта косовският министър.\r\n***В края на месеца в българския град Варна ще се проведе форум на най-високо равнище във формат ЕС-Турция. Това е една среща, която Анкара иска от дълго време; европейците обаче по една или друга причина не бяха склонни тя да се провежда.\r\nНе съм наивен мечтател. Зная много добре, че пътят на Турция към ЕС е блокиран; че не е възможно съживяването на преговорния процес с Брюксел с една страна, в която демокрацията напълно е замразена, буквално - тя е „поставена на трупчета”. Нито тези в Анкара са склонни да предприемат стъпки в краткосрочен план; нито пък Европа при това положение е съгласна да приюти до себе си Турция.\r\nНезависимо, че никой не го казва открито, най-реалистичното очакване в тази насока е да могат известно време да бъдат „управлявани” тези отношения, преди напълно да бъдат „скъсани”. За да може да се предотврати големият разрив с Европа; за да могат да продължат инвестициите, които имат важно значение за възстановяването и развитието на Турция в икономически план (а всъщност това има връзка с политическите сметки в ежедневен порядък). Понеже управляващите упорито желаят да придадат привкус на „конфликт на цивилизациите”.\r\nДобре; ще попитате – „Защо да не се скъсват връзките с Европа?”. Много просто - защото споменът от бащите ни е за един стратегически избор… Защото е много по-добре да станем член на един клуб с първокачествена демокрация; това е много по-добре от потъването ни в батаците на Близкия изток като поредния автократичен режим… Защото никой не може лесно да заколи и закопае вековната ни цел за „съвременна и модерна цивилизация”…\r\nНе можем да ипотекираме нашето бъдеще. За съжаление – ние не успяхме да изградим демокрация; създадохме една ужасна и потискаща страна. Това обаче не означава, че нашите деца, нашите внуци, също ще бъдат неуспешни. Вероятно те ще изградят една по-качествена страна; ще реализират едно по-свободно общество; ще осигурят вътрешния мир, икономическия просперитет и равенството. Дори и само поради тази вероятност, ние точно сега трябва да осигурим условия да не се прекъсва процеса ни с ЕС.\r\nНо да се върнем на Варна. Поради изложените по-горе причини, нямам големи очаквания от наличната конюнктура. Обаче въпреки това, дипломатите ни в Анкара и бюрокрацията ни в Брюксел, при тази наистина сложна ситуация, буквално извадиха зайче от джоба си и успяха все пак да предизвикат леко размърдване на връзките ни с ЕС. На Брюксел беше предаден пакет от предложения, включващ промени в Закона за борба с тероризма, за да може Турция да се сдобие с „визова либерализация” за пътуване на нейни граждани в Шенгенската зона.\r\nДлъжни сме да изкажем благодарност на служителите във Външно министерство, на нашите дипломати. При тези сложни условия съпротивата да не бъдат напълно премахнати мостовете между Турция и Европа е една важна патриотична мисия.\r\nТози пакет от мерки обаче няма да бъде достатъчен. Каквото и да казват политиците, положението със свободата за волеизявления в Турция продължава да е жалко. А това е най-важното условие за визовата либерализация. Десетки журналисти, политици, обикновени граждани все още са в затворите единствено заради това, което са написали, нарисували, или просто споделяли и говорили.\r\nНа дневен ред отново е Азиз Несин (световно известен турски писател, общественик и хуманист, един от най-популярните сатирици в страната – бел. на „Фокус”). В миналото доста се говореше за него. В днешни дни обаче има съвсем други, умопомрачителни измерения. Един „информиран и бдителен” гражданин например, скрито наблюдава и „бройка” кореспонденцията в мобилното приложение WhatsApp на седяща до него жена в микробуса. На слизане от микробуса докладва на полицията и тя е задържана. Т.е. ето ви очевиден симптом – до каква степен обществото ни е „болно”. \r\nПри това положение, най-доброто, което може да се случи във Варна, е да не бъдат прекъсвани връзките с ЕС. Изготвеното от Министерството по европейските въпроси предложение по отношение на борбата с тероризма е положително. Не считам обаче, че то ще бъде достатъчно за европейците. Вместо игра на думи, те ще поискат да видят конкретни стъпки. Преди журналистите да бъдат пуснати от затвора, пакетът за „свобода на волеизявленията” няма никакъв смисъл.\r\nИма много лесен път правителството да предприеме един много сериозен ход: на 9 март е заседанието по съдебното мега дело срещу вестник „Джумхуриет”. Делото „Джумхуриет” е символично дело за цяла Европа. Все още трима наши журналисти са в затвора: Ахмет Шък, Акън Аталай, Мурат Сабунджу. Вече и гаргите се смеят на това. Обвиненията на властите във връзка с „Джумхуриет” са абсурдни, а оценките и доводите им – показват липса на всякакъв разсъдък. Никой вече не вярва, дори и привържениците на управляващата Партия на справедливостта и развитието (ПСР), че тези журналисти са терористи, „гюленисти”, членове на Кюрдската работническа партия (ПКК) и т.н.\r\nПо тази причина – моля, не се инатете. Направете едно добро дело за Турция. Оставате настрана, че това са наши колеги и приятели; разкрийте мъничко хоризонта пред страната, дайте й някаква надежда.\r\nОтидете във Варна с една конкретна стъпка, която е наистина осезаема и разбираема.", "date": "2018.03.05", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/03/05/2496135/iliyana-popova-zam-kmet-na-petrich-polk-boris-drangov-ostavya-kasche-ot-dushata-i-duha-si-po-zemite-na-obshtinata.html", "text": "Полк. Борис Дрангов оставя късче от душата и духа си по земите на Петрич. Това каза за предаването „Петрич – древен и вековечен“ на Радио „Фокус“ – Пирин Илияна Попова, заместник-кмет по култура в Общината по повод откриването на паметника на полк. Дрангов в двора на Военна академия „Г. С. Раковски“. Според нея патриотичното възпитание започва със знание и памет. „Знанието олицетворява нашата родова памет, а паметта остава чрез словото и чрез паметните знаци, тоест паметниците. Надявам се, че малцина ще са онези, които си задават въпроса „Защо Петрич?“ и каква е връзката с Дрангов. Истината е, че полк. Дрангов оставя късче от душата си, а и от духа си в земите на Петрич“, каза още Попова. Тя каза, че през февруари – март 1916 година 5-ти пехотен Македонски полк, от 11-та пехотна Македонска дивизия е дислоциран в землището на село Дрангово. По идея и личното ръководство на полк. Дрангов е изградена каменна чешма с надпис: „В памет на падналите юнаци от 5-ти пехотен Македонски полк“. „Самото село Дрангово в Община Петрич възниква благодарение на тези исторически събития. След Междусъюзническата война през 1913 година в нашият край започват да пристигат българи-бежанци от Егейска Македония, които са прогонени от гърците, от родните си места. Те решават да се заселят в близост до границата с надеждата скоро да се завърнат по домовете си. Местността около село Дрангово, където се случва това, се казвала Картечин. Все още наследници на бежанците разказват как полк. Дрангов е споделял хляба си с войниците и бежанците и как нощем е обикалял лагера, грижейки се за всички“, добави Попова. По думите ѝ чешмата, съградена от Дрангов и неговите бойни другари и до днес, повече от 100 години, дарява „глътка вода“ на жадния и уморен пътник, припомняйки за героизма на онези, които са платили с живота си за свободата на България. \r\nЛивия НИНОВА", "date": "2018.03.05", "title": "Илияна Попова, зам.-кмет на Петрич: Полк. Борис Дрангов оставя късче от душата и духа си по земите на общината"}
{"url": "http://www.focus-news.net/news/2018/03/05/2496126/sofiya-protest-v-podkrepa-na-d-r-ivan-dimitrov-zatvori-za-dvizhenie-bul-vitosha-ot-krastovishteto-s-bul-aleksandar-stamboliyski-do-sadebnata-palata.html", "text": "Затворен за движение на автомобили е бул. \"Витоша\" от кръстовището с бул. \"Александър Стамболийски\" до Съдебната палата заради протест в защита на  д-р Иван Димитров, задържан за убийството на 38-годишен циганин от Пловдив, предаде репортер на Агенция \"Фокус\". Началото на протеста е обявено за 16.00 часа. Градският транспорт се движи нормално. В района има засилено полицейско присъствие.\r\nЦветилена СИМЕОНОВА", "date": "2018.03.05", "title": "София: Протест в подкрепа на д-р Иван Димитров затвори за движение бул. \"Витоша\" от кръстовището с бул. \"Александър Стамболийски\" до Съдебната палата"}
{"url": "http://www.focus-news.net/news/2018/03/05/2496136/tass-ministerstvoto-na-otbranata-na-rusiya-obvini-sasht-che-ne-izpalnyavat-rezolyutsiyata-na-saveta-za-sigurnost-na-oon-za-prekratyavaneto-na-boynite-deystviya-v-siriya.html", "text": "Министерството на отбраната на Русия заяви, че резолюция №2401 на Съвета за сигурност на ООН за прекратяването на бойните действия в Сирия не се изпълняват от страна на САЩ, предава ТАСС.\r\n„Преди от Белия дом да обвиняват Русия, че нарушава резолюцията, би било полезно да се запознаят със съдържанието им. Положенията, заложени в документа не се изпълняват именно от САЩ“, пише в коментар на министерството на отбраната на Русия. \r\n„Вашингтон не прави нищо, за да обуздае контролираните от него бандитски формирования в Източна Гута, от чиито обстрели ежедневно в Дамаск загиват мирни жители“, съобщава министерството.  Виктор Турмаков", "date": "2018.03.05", "title": "ТАСС: Министерството на отбраната на Русия обвини САЩ, че не изпълняват резолюцията на Съвета за сигурност на ООН за прекратяването на бойните действия в Сирия"}
{"url": "http://www.focus-news.net/news/2018/03/05/2496138/sport-machovete-ot-shampionskata-liga-i-ot-liga-evropa-tazi-sedmitsa-shte-zapochvat-s-minuta-malchanie-v-pamet-na-davide-astori.html", "text": "Мачовете от Шампионската лига и от Лига Европа тази седмица ще започват с минута мълчание в памет на починалия футболист на италианския \"Фиорентина\" Давиде Астори.\r\nФутболистът почина  в неделя на възраст от 31 години. Тялото му бе открито в хотел в град Удине, където „Фиорентина“ трябваше да изиграе мач от 27-и кръг на италианското първенство срещу местния „Удинезе“. Неделните мачове на италианското първенство бяха отменени заради смъртта на Астори.  Виктор Турмаков", "date": "2018.03.05", "title": "Спорт: Мачовете от Шампионската лига и от Лига Европа тази седмица ще започват с минута мълчание в памет на Давиде Астори"}
{"url": "http://www.focus-news.net/news/2018/03/05/2496139/veliko-tarnovo-otkriti-urotsi-po-rodolyubie-se-provedoha-v-nyakolko-detski-gradini-v-grada.html", "text": "Открити уроци по родолюбие се проведоха в няколко детски градини в града. Това съобщиха от пресцентъра на Община Велико Търново. Патриотични инициативи за Трети март и 140 години от Освобождението на България, за живота и делото на Апостола на свободата Васил Левски, за първомартенските обичаи се състояха в детските градини „Соня“, „Алек мак“, „Пролет“, „Слънчев дом“ и др., както и в читалището в Дебелец.\r\nКметът на Велико Търново Даниел Панов поздрави инициаторите на уроците по родолюбие. Той благодари на ръководствата на детските градини, педагозите, както и на родителите, че възпитават децата на Велико Търново в дух на родолюбие. По негова инициатива през миналата година бе дадено начало на общинската образователна програма „Корени и криле“. Целта на кампанията е с патриотични инициативи и открити уроци да бъде привлечен интересът на децата, учениците и младите хора към българската история, знаковите събития и бележитите българи.", "date": "2018.03.05", "title": "Велико Търново: Открити уроци по родолюбие се проведоха в няколко детски градини в града"}
{"url": "http://www.focus-news.net/news/2018/03/05/2496140/global-times-kitayskiyat-byudzhet-za-otbrana-prez-2018-g-shte-bade-uvelichen-s-81.html", "text": "Бюджетът за отбрана на Китай през 2018 г. ще бъде в размер на 1,1069 трилиона юана (174,5 млн. долара), бележейки ръст от 8,1% в сравнение с миналата година. Това е третата година подред, в който той се увеличава с еднопроцентов темп, което според анализаторите ще бъде „новата норма за Китай“, пише   Global Times.\r\nРазходите за отбрана през 2017 г. са 1,0226 трилиона юана, което е ръст от 7% в сравнение с 2016 г. През 2013, 2014 и 2015 ръстът е съответно 10,7%, 12,2% и 10,1%.  \r\n„Едноцифреният ръст ще стане нормална ситуация“, смята Сон Жонпин, китайски военен експерт. Според друг, анонимен експерт ръстът на разходите за отбраната зависи от ситуацията със сигурността около Китай във вътрешно и външно отношение.  Той допълни, че той зависи и от икономическата ситуация. \r\nБюджетът за отбрана на Китай е по-малко от1,5% от БВП и е сред по-ниските сред другите големи сили на света. „Това показва, че Китай предпочита мирно развитие и дефанзивна военна стратегия“, смята Сон Жонпин.  Виктор Турмаков", "date": "2018.03.05", "title": "Global Times: Китайският бюджет за отбрана през 2018 г. ще бъде увеличен с 8,1%"}
{"url": "http://www.focus-news.net/news/2018/03/05/2496132/italianskata-partiya-liga-tryabva-da-se-slozhi-kray-na-edinnata-valuta-na-es.html", "text": "Според италианският икономист и новоизбран депутат от крайнодясната партия „Лигата“ Клаудио Борджи, изненадващото добрите резултати на партията му са ясно послание за Брюксел, предава Politico.\r\n„Волята на италианския народ е ясна, партиите, които подкрепят това, в което ЕС се е превърнал губят. Това е силно послание“, заяви Борджи. Икономистът е един от най-явните привърженици на излизането на Италия от ЕС и преди често е обвинявал икономическата, фискалната и регулаторната рамка на Съюза за проблемите на страната си. \r\nСамият лидер на „Лигата“ Матео Салвини заяви, че е „горд“ от избора на Борджи. „Еврото бе и все още е погрешна валута. В правителството ние ще се борим за промяната на определени изисквания на ЕС . Трябва да се сложи край на единната система и искаме да сме готови за този момент“, допълни той.  Виктор Турмаков", "date": "2018.03.05", "title": "Италианската партия „Лига“: Трябва да се сложи край на единната валута на ЕС"}
{"url": "http://www.focus-news.net/news/2018/03/05/2496142/blagoevgrad-zasilva-se-trafikat-po-patishtata-v-oblastta-po-natovareno-e-dvizhenieto-po-v-posoka-ot-bansko-kam-sofiya.html", "text": "Засилва се трафикът по пътищата в област Благоевград, по-натоварено е движението по в посока от Банско към София, предаде репортер на Радио „Фокус“ – Пирин. На места по главен път Е-79 се образуват частични колони от автомобили в платното в посока София. По автомагистрала „Струма“ движението е нормално натоварено. Към момента няма данни някъде в областта да има образували се сериозни задръствания. Пътните настилки на много места са мокри, а по високите и усойни места са частично заледени, но се почистват и обработват със смеси срещу заледяване. До нормализирането на трафика в област Благоевград ще има засилено полицейско присъствие и допълнителни патрули, които ако се наложи ще регулират трафика. От Областно пътно управление – Благоевград предупредиха, че има повишена опасност от падащи камъни в Кресненското дефиле и в района на прохода Предел и затова шофьорите трябва да карат внимателно. През деня няма регистрирани тежки пътни инциденти.\r\nЛивия НИНОВА", "date": "2018.03.05", "title": "Благоевград: Засилва се трафикът по пътищата в областта, по-натоварено е движението по в посока от Банско към София"}
{"url": "http://www.focus-news.net/news/2018/03/05/2496133/sofiya-desetki-grazhdani-sa-se-sabrali-na-protest-v-zashtita-na-d-r-ivan-dimitrov-zadarzhan-za-ubiystvoto-na-38-godishen-tsiganin-v-plovdiv.html", "text": "Десетки граждани са се събрали в столицата на протест в защита на д-р Иван Димитров, задържан за убийството на 38-годишен циганин в Пловдив, предаде репортер на Агенция „Фокус“. Протестът се провежда пред сградата на Съдебната палата в столицата, като в района има засилено полицейско присъствие. Протестиращите са се организирали в социалните мрежи и излизат с искане лекарят да бъде освободен, защото е извършил убийството при самозащита, след като в дома му са влезли крадци. Според тях той е направил това, което всеки би направил, ако почувства, че е заплашен неговият живот или този на член от семейството му. Предвиденото в закона наказание за престъплението, в което д-р Димитров е обвинен, е лишаване от свобода от 10 до 20 години, заради което протестиращите настояват и за приемане на законодателни промени, които да регламентират правото на самозащита. Във връзка с това граждани събират подписка, с която да бъде изпратено писмо до министър-председателя, председателя на Народното събрание и министъра на правосъдието с искане за незабавна промяна на закона .\r\nЦветилена СИМЕОНОВА", "date": "2018.03.05", "title": "София: Десетки граждани са се събрали на протест в защита на д-р Иван Димитров, задържан за убийството на 38-годишен циганин в Пловдив"}
{"url": "http://www.focus-news.net/news/2018/03/05/2496125/politico-berlin-se-nadyava-na-stabilna-italiya-v-imeto-na-es.html", "text": "Прессекретарят на германския канцлер Ангела Меркел Стефан Зайберт заяви, че Берлин се надява Италия да излезе „със стабилно правителство за доброто на Италия и на Европа“, предава  Politico.\r\nНа въпрос дали Меркел се страхува, че резултатите могат да забавят реформите в ЕС, Зайберт заяви, че „все още се очакват крайните резултати“. „Италия дълбок приятел и партньор и се надяваме на стабилно правителство за доброто на страната и на Европа“, допълни той.\r\nСамата Германия също имаше затруднения при формирането на новото си правителство след изборите от септември миналата година. Едва миналата неделя „Съюзът“ (ХДС/ХСС) на Меркел успя да формира „голяма коалиция“ със социалдемократите.  Виктор Турмаков", "date": "2018.03.05", "title": "Politico: Берлин се надява на стабилна Италия в името на ЕС"}
{"url": "http://www.focus-news.net/news/2018/03/05/2496146/menda-stoyanova-v-bryuksel-v-momenta-prioritet-za-balgariya-e-izgrazhdaneto-na-edinna-viziya-za-badeshteto-na-evropa.html", "text": "През следващите месеци основен приоритет на България като ротационен председател на Съвета на ЕС е работата в посока изграждане на единна визия за бъдещето на Европа. Ето защо смятам, че е необходимо да продължим да настояваме за по-ефективно прилагане на солидарността, отговорността и кохезията като водещи, хоризонтални принципи на интеграцията – важни за безпроблемното реализиране на ключови политики на Съюза. Това заяви в Брюксел народният представител от ГЕРБ и председател на Комисията по бюджет и финанси Менда Стоянова, съобщиха от пресцентъра на ПП ГЕРБ. Там тя участва в заседание на политическата група на ЕНП с представители на националните парламенти от партиите членки на ЕНП. Основните теми на конференцията са приоритети и новите предизвикателства пред Бюджета на ЕС и реформата в Общата селскостопанска политика. В събитието участват още заместник-председателят на Групата на ЕНП в ЕП Естер де Ланг, заместник-председателят на ЕК, отговарящ за работните места, растежа, инвестициите и конкурентоспособността - Юрки Катайнен, генералният секретар на ЕНП Антонио Лопес, председателят на Конституционната комисия на ЕП Данута Хюбнер, европейският комисар за земеделието и развитието на селските райони Фил Хоган, както и депутатът от ГЕРБ и зам.-председател на Комисията по бюджет и финанси Евгения Ангелова.\r\n„Единството, справедливостта и кохезията са ключ към засилване на социалното измерение на Европейския съюз и просперитет в дългосрочен план. По време на първото ни Председателство, насочваме усилията си за надграждане на резултатите, които вече са постигнати в рамките на дебата за бъдещето на труда“, посочи Стоянова пред присъстващите. \r\n„Темата на първа сесия: „Бюджет на Европейския съюз: съществуващи приоритети и нови предизвикателства“ следва да бъде разгледана в контекста на бъдещата Многогодишна финансова рамка 2021-2027 г. Тя, от своя страна, очертава представата за просперираща и сигурна Европа, основана на силно конкурентна, социална пазарна икономика“, подчерта председателят на парламентарната Комисия по бюджет и финанси. Тя допълни, че в рамките на следващия Програмен период традиционните политики на ЕС трябва да имат първостепенно значение, тъй като от една страна те представляват средство за насърчаване на икономическия растеж и конкурентоспособност на Съюза в глобален мащаб, а от друга допринасят за  постигането на целите, отнасящи се до опазването на околната среда.\r\nПо думите ѝ въпросът за запазването на кохезионната политика, като основна инвестиционна политика на ЕС, стимулираща икономическия растеж и създаването на нови работни места, е ключов за бюджета на Съюза след 2020 г. Според Менда Стоянова кохезионната политика трябва да бъде насочена повече към осъществяването на реални и количествено измерими резултати, достигайки  до максимален брой европейски граждани. „Ето защо е важно усилията на страните членки да бъдат съсредоточени върху интегрирания подход и синергията“, отбеляза тя.\r\nМенда Стоянова коментира и Общата селскостопанска политика след 2020 г. Тя посочи, че Българското председателство ще насочи своите усилия към реформата в този сектор. „От значение за нейното модернизиране са научният подход и прилагането и въвеждането на иновации. Изцяло финансираните от ЕС директни плащания по Общата селскостопанска политика трябва да се запазят като гарантиращи стабилността и доходите в отрасъла“, каза още депутатът от ГЕРБ.\r\nВ рамките на форума Евгения Ангелова участва и в панела за дейността на мрежата от млади членове на ЕНП. На него координаторът на младите членове на ЕНП - Том Ванденкенделаре, ги запозна с бъдещите инициативи на организацията.", "date": "2018.03.05", "title": "Менда Стоянова в Брюксел: В момента приоритет за България е изграждането на единна визия за бъдещето на Европа"}
{"url": "http://www.focus-news.net/news/2018/03/05/2496130/patriarh-kiril-e-razocharovan-ot-omalovazhavaneto-na-rolyata-na-rusiya-v-osvobozhdenieto-na-balgariya-obzor-na-ruskite-medii-ii-chast.html", "text": "В руските медии се появиха десетки материали по темата, с основен акцент върху разочарованието на руския патриарх от \"омаловажаването на ролята на Русия в освобождението на България\".Рускоезичната редакция на Russia Today излиза със заглавие “Патриарх Кирил разкритикува опитите да се премълчи ролята на Русия в освобождението на България“. В материала се отбелязва, че руският патриарх се е изказал негативно относно опитите да се премълчи ролята на Русия за освобождението на българите. Подобно е и съдържанието на статията на „Деловой Петербург“, озаглавена „Патриарх Кирил заяви, че е разочарован от опитите да се премълчи ролята на русия в Освобождението на българите“. \r\nВ новинарския портал  „Вести.ру“  е публикуван материал, озаглавен  „Патриарх Кирил: историята на освобождението на България е изписана с кръв в историята на Русия“, където накратко се отбелязва, че Кирил е посетил България по случая 140-ата годишнина от освобождението на страната и се акцентира върху разочарованието на руския първойерарх във връзка с опитите да се размие ролята на Русия в освобождаването на българския народ и приравняването й с Полша и Финландия, които не са взимали решение да водят война за освобождаването на единоверците си. Подобно е съдържанието на публикациите в  NRT24, руската редакция на MSN и \"Всемирная Россия“ .\r\nНа страницата на телевизионния канал „Царьград“излезе статия: „Руската църква – за историческата истина: Партиарх Кирил е разочарован от премълчаването на ролята на Русия в освобождението на българите“, в който се цитира изказването на руския патриарх, че „неправилната интерпретация на съвместната история предизвиква разочарование“ и се отбелязва, че на „парада край паметника на Цар Освободител в началото на списъка са стояли поляци, финландци и литовци“.Петербургското електронно списание interessant излиза със заглавие „Патриарх Кирил обърна внимание на българския президент, че ролята на Русия в освобождението на тази страна от османско владичество се размива“ и също отбелязва изразеното от Кирил „разочарование от съвременните тенденции за отделяне на националностите в руската армия“. „Всички разговори за дружба се проверяват в реалността... иначе те нямат значение“, цитират руският патриарх от петербургското издание.Православната информационна агенция “Русская линия“  поставя като заглавие изказването на патриарх Кирил: „В мен остана нееднозначно впечатление от юбилея и аз ще го кажа открито пред целия свят. Надслова отговаря и на съдържанието на обширния материал, в който акцентите падат върху топлото посрещане на руския патриарх от българското население, което „е трогнало сърцето“ му и „изказаното от него неудоволствие от това, че на празничния парад президентът на България Румен Радев политкоректно изрази признателността за националното освобождение на България не на Русия и руската армия, а на различните народи, които са я съставяли“.\r\nВ особено рязък материал на религиозния информационен портал Credo.ru, озаглавен „Патриарх Кирил (Гундяев) рязко осъди президента на България, опитал се да раздели честта за освобождението на България през XIX в. между страните, които по-рано са били в състава на Руската империя“ се препредават думите на неудовлетворение на патриарха на Москва и цяла Русия относно изказването на българския президент Румен Радев на парада на площада пред народното събрание в София.", "date": "2018.03.05", "title": "Патриарх Кирил е разочарован от омаловажаването на ролята на Русия в освобождението на България ( ОБЗОР на руските медии – II част )"}
{"url": "http://www.focus-news.net/news/2018/03/05/2496145/nimh-zhalt-kod-za-silno-valnenie-na-moreto-e-obyaven-za-tsyaloto-chernomorsko-kraybrezhie-za-6-mart.html", "text": "Жълт код за силно вълнение на морето е обявен за цялото Черноморско крайбрежие. Това показва справка на сайта на Националния институт по метеорология и хидрология (НИМХ) при БАН. Очаква се вълнение от 3-4 бала. Комбинацията от силен вятър, прилив и бурно вълнение може да доведе до локални наводнения в крайбрежните зони. \r\nНа хората се препоръчва да бъдат внимателни, когато шофират или се разхождат в крайбрежните зони.", "date": "2018.03.05", "title": "НИМХ: Жълт код за силно вълнение на морето е обявен за цялото Черноморско крайбрежие за 6 март"}
{"url": "http://www.focus-news.net/news/2018/03/05/2496148/blagoevgrad-intenzivno-e-dvizhenieto-na-vhodovete-i-izhodite-na-grada-v-posoka-sofiya.html", "text": "Интензивно е движението на входовете и изходите на града в посока София, предаде репортер на Радио „Фокус“ – Пирин. На места движението се извършва в колони, но няма данни за сериозни задръствания. В центъра на града движението по основните улици и булеварди е спокойно. Няма регистрирани тежки пътни инциденти. Натоварено движение се наблюдава по бул. „Св. Димитър Солунски“ и в района на жп гарата и автогарата. Пътните настилки са частично мокри.  Градския транспорт се движи с обичайното си разписание за почивен ден, без закъснения.\r\nЛивия НИНОВА", "date": "2018.03.05", "title": "Благоевград: Интензивно е движението на входовете и изходите на града в посока София"}
{"url": "http://www.focus-news.net/news/2018/03/05/2496150/pazardzhik-magla-namalyava-vidimostta-do-200-metra-na-mesta-v-grada-trafikat-e-spokoen.html", "text": "Слаб дъжд вали в Пазарджик и региона, пътните настилки са мокри, предаде репортер на Радио „Фокус“ – Пазарджик. Трафикът в областния град е спокоен. Мъгла намалява видимостта до 200 метра. Повече автомобили има района на кръговите кръстовища на моста на река Марица, по околовръстното шосе в посока Пловдив, по главните улици и булеварди, на изхода на Пазарджик в посока автомагистрала „Тракия“.\r\nВаня НИКОЛОВА", "date": "2018.03.05", "title": "Пазарджик: Мъгла намалява видимостта до 200 метра на места в града, трафикът е спокоен"}
{"url": "http://www.focus-news.net/news/2018/03/05/2496137/sofiya-protestirashtite-preprechiha-dvizhenieto-na-tramvaite-po-bul-vitosha-pred-sadebnata-palata.html", "text": "Протестиращите в подкрепа на задържания д-р Иван Димитров препречиха движението на превозните средства от градския транспорт по бул. \"Витоша\" в района на Съдебната палата, предаде репортер на Агенция \"Фокус\". През там преминават трамвайните линии от градския транспорт с номера 4, 10 и 18. \r\nЦветилена СИМЕОНОВА", "date": "2018.03.05", "title": "София: Протестиращите препречиха движението на трамваите по бул. \"Витоша\" пред Съдебната палата"}
{"url": "http://www.focus-news.net/news/2018/03/05/2496134/ot-dps-se-obyaviha-protiv-vlizaneto-na-darzhavata-v-sdelkata-za-chez.html", "text": "От ДПС се обявиха против влизането на държавата в сделката за ЧЕЗ и национализация на това, но и на другите електроразпределителни дружества, предаде БНР. Лидерът на партията Мустафа Карадайъ заяви след първата част на партиен семинар за отвореното управление и привличането на гражданите в процеса на вземане на решения, че намесата на държавата в сделки за ЕРП-тата не е либерален подход.\r\n„Този процес в продажбата на ЧЕЗ - колеги, как изглежда картината? Два търговски субекта сключват договор. Ако властта по един или друг начин се опитва да обсебва процесите, тя се превръща в диктатура. Тук трябва да се намеси гражданското общество“, заяви Карадайъ по повод намерението държавата да закупи контролен пакет от акции на ЧЕЗ в България.\r\nРамадан Аталай - дългогодишен депутат от ДПС и член на парламентарната комисия по енергетика, заяви, че държавата по никакъв начин не бива да влиза в сделката с ЧЕЗ, както и че не трябва да национализира нито едно ЕРП. \r\nТой сподели част от информацията, изнесена по време на заседанието на двете комисии миналата седмица, където беше изслушана и собственичката на „Инерком“ Гинка Върбакова. Според Аталай тази фирма няма нито финансов, нито какъвто и да е друг капацитет, за да управлява активите на ЧЕЗ в България.\r\nКарадайъ каза още, че ДПС вече има готовност да участва на избори. „Избирателите на ДПС са в процес да се обединяват“, допълни той.", "date": "2018.03.05", "title": "От ДПС се обявиха против влизането на държавата в сделката за ЧЕЗ"}
{"url": "http://www.focus-news.net/news/2018/03/05/2496149/gazeta-express-sporazumenieto-za-granichna-demarkatsiya-mezhdu-cherna-gora-i-kosovo-e-po-blizo-ot-vsyakoga-do-ratifikatsiya.html", "text": "Посланикът на САЩ в Косово Грег Дюлауи заяви, че ратифицирането а споразумението за демаркация на границата с Черна Гора е по-близо от когато и да е било до ратификация, пише  Gazeta Express.\r\nДюлауи заяви, че депутатите от Косово трябва „да прекарат през финалната линия“ ратифицирането на споразумението, което е един от последните критерии за Косово да получи визова либерализация с ЕС. „Здравата работа през партийните линии докара споразумението за гранична демаркация с Черна гора по-близо от всякога до ратификация. Депутатите трябва да го прекарат през финалната линия тази седмица“, написа посланикът на профила си в социалната мрежа „Туитър“. \r\nПарламентът на Косово три пъти подред не успя да ратифицира споразумението заради това, че опозиционните партии твърдят, че то ще отнеме от Косово 80 хил. декара територия.  Виктор Турмаков", "date": "2018.03.05", "title": "Gazeta Express: Споразумението за гранична демаркация между Черна Гора и Косово е по-близо от всякога до ратификация"}
{"url": "http://www.focus-news.net/news/2018/03/05/2496143/evroskeptitsite-i-desnitsata-udarzhaha-reshitelna-pobeda-na-parlamentarnite-izbori-v-italiya-obzor.html", "text": "Италианските евроскептични партии доминират парламентарните избори в неделя, след като избирателите наказаха системните партии за дългите години на икономически упадък, увеличените данъци и вълната от имигранти, поставяйки под въпрос бъдещата посока на развитие на четвъртата европейска икономика.\r\nПреброените бюлетини към понеделник сутринта сочат, че партия \"Движение пет звезди\" печели 31,8% от гласовете и става най-голямата партия в Италия. Дясноцентристката коалиция на „Форца Италия“ и „Северната лига“ печели 36%, а управляващата в момента лявоцентристка „Демократическа партия“ начело с бившия премиер Матео Ренци остава на трето място с 24,7% от гласовете.\r\nПрогнозите сочат, че двете политически сили с най-голямо влияние ще са евроскептичните – Движение „Пет звезди“ и „Северната лига“. Те могат да съставят мнозинство и в долната и в горната камара на италианския парламент, ако решат да се обединят. Според резултатите до момента, те ще имат около 345 депутата в 630-местния парламент. Коментари сред политическите сили в Италия. \r\n„Десноцентристката коалиция спечели, това е коалицията, която може да управлява“, категоричен бе лидерът на Лигата по време на пресконференция в Милано. Той отхвърли варианта за образуване на „неестествени“ коалиции с други групи.\r\nБившият италиански премиер Матео Ренци реши да си подаде оставката от поста генерален секретар на Демократическата партия. Причината за това решение е провалът на партията на състоялите се в неделя парламентарни избори, на които ДП не преодоля 20%. По-рано политикът утвърждаваше, че няма да си подаде оставка, дори в случай на неудачно представяне на партията.\r\n„Тези избори бяха триумф за Движение „Пет звезди“. Ние сме победителите“, заяви лидерът на Движението Луиджи ди Майо по време на пресконференция. Според неговите думи, партията, спечелила 32% от гласовете на избирателите, е готова да започне преговори „с всички политически играчи“ и да помогне за формирането на мнозинство в парламента.Коментарите от Европа \r\nПрессекретарят на германския канцлер Ангела Меркел Стефан Зайберт заяви, че Берлин се надява Италия да излезе „със стабилно правителство за доброто на Италия и на Европа“, \r\n„Днес Италия без съмнение пострада от натиска, под който живя в течение на дълги месеци, включително и в контекста на силния мигрантски натиск. Трябва да имаме това предвид“, коментира френският президент Еманюел Макрон.  Виктор Турмаков", "date": "2018.03.05", "title": "Евроскептиците и десницата удържаха решителна победа на парламентарните избори в Италия (ОБЗОР)"}
{"url": "http://www.focus-news.net/news/2018/03/05/2496154/kyustendil-v-edna-lenta-se-izvarshva-dvizhenieto-po-pat-slokoshtitsa-novo-selo-poradi-propadane-i-srutvane-na-zemna-masa.html", "text": "Временно движението по третокласен път 6224 Слокощица – Ново село се осъществява в една лента поради пропадане и срутване на земна маса. Това съобщиха за Радио „Фокус“ – Кюстендил от Областно пътно управление – Кюстендил. Шофьорите трябва да се движат с повишено внимание и съобразена скорост, спазвайки пътната сигнализация в участъка. В област Кюстендил пътните настилки са мокри и хлъзгави, по високите части и заледени, но се обработват периодично. Трафикът по автомагистрала „Струма“ и главен път Е-79 е нормално натоварен за почивен ден. Без проблеми се извършва преминаването през ГКПП „Гюешево“. Няма регистрирани тежки пътни инциденти през деня.\r\nЛивия НИНОВА", "date": "2018.03.05", "title": "Кюстендил: В една лента се извършва движението по път Слокощица – Ново село поради пропадане и срутване на земна маса"}
{"url": "http://www.focus-news.net/news/2018/03/05/2496153/regnum-rosatom-opredeli-srokovete-za-nachaloto-na-stroitelstvoto-na-aets-akkuyu-v-turtsiya.html", "text": "Руската държавна корпорация „Росатом“ възнамерява към началото на април 2018 г. да пристъпи към фактическото строителство на АЕЦ „Аккую“ в Турция, предава  Regnum.\r\nСпоред генералния директор на компанията Алексей Лихочов в този срок „Росатом“ трябва да получи 11 лиценза, необходими за провеждането на работата. До момента компанията е получила 90 от необходимите 101 лиценза. \r\nРуско-турското междуправителствено споразумение за строителството и експлоатацията на АЕЦ „Аккую“ бе подписано през 2010 г. Тя ще стане първата атомна електроцентрала на Турция.  Виктор Турмаков", "date": "2018.03.05", "title": "Regnum: „Росатом“ определи сроковете за началото на строителството на АЕЦ „Аккую“ в Турция"}
{"url": "http://www.focus-news.net/news/2018/03/05/2496144/komsomolskaya-pravda-patriarhat-se-nahvarli-na-balgarskiya-prezident-rusiya-osvobodi-vashata-strana-ne-polsha-i-ne-litva.html", "text": "В дъждовното неделно утро патриарх Кирил, пристигнал в България за тържествата по случай 140-годишнината от освобождението на страната от османско робство, отслужи литургия в катедралния храм Александър Невски. Изрисувания включително и от Виктор Васнецов величествен храм е построен през 1912 година в памет на руските воини, подарили независимостта на Балканите след победата на Руската империя над Османската империя през 1878 година, пише руското издание „Комсомолская правда“.\r\n„Русия се намеси сама, пренебрегвайки собственото си благополучие и възможната политическа изгода от ненамеса в конфликта. Тук проляха кръвта си десетки хиляди руски войници“, напомни руският патриарх на дошлите да се помолят с него жители на София.\r\nА преди отлитането му за Москва се случи неголям, но значителен конфликт, коментира вестникът. За първи път по време на посещение в чужбина патриархът публично изказа своето недоволство и то от първо лице. Оказва се, че по време на празничния парад президентът на България Румен Радев е изразил признателност за националното освобождение не на единната руска армия, а на различните народи, които са я съставяли – румънци, украинци, белоруси, финландци, поляци, литовци и други. Както казват руснаците, запознати с въпроса, тази формулировка се използва в България вече от много години. И от ръководството на страната, и от пресата.\r\n„Русия не се съобрази с Европа. Движена от своята любов, отслабена и без да има никаква политическа поддръжка по света, тя започна борбата. Това е велик пример за това, как духовната и културната солидарност надделяват над политическия прагматизъм. Радвам се, че мога да ви кажа това. Не Полша, не Литва – Русия! Беше ми трудно да слушам всички тези позовавания на участието на други страни в освобождението. Нито полският, нито литовският сейм са имали участие във вземането на решение за започване на войната с Османската империя. Надявам се, че медиите ни слушат и ще предадат моето разочарование от неправилната интерпретация. Ние сме за историческата истина, господин президент. Ние я завоювахме със своята кръв и не може да има никакви политически и прагматически причини, за да се премълчава и да се интерпретира неправилно. В мен остана нееднозначно впечатление от юбилея и аз ще го кажа открито пред целия свят“, е казал руският патриарх на Радев, според цитата на „Правда“.\r\nМедиите са чули това, пояснява изданието – чрез говорител в съседната стая на президентски дворец, но при тези думи българите са изключили звука, твърди авторът на материала, като добавя, че цялото изказване е чуто чак след това, на запис.\r\n„Всички разговори за дружба трябва да се проявяват в реалността. Двустранните отношения трябва да използват този голям потенциал, ние трябва да се договорим да направим всичко, за да работи той за бъдещето. Ние обичаме България независимо от политическата конюнктура“, е смекчил своят тон Кирил, според цитата на изданието.\r\nВ отговор на това, държавният глава се е опитал да обясни, че е имал предвид народите, влизащи в състава на руската армия.\r\n„Не чух името на Александър II, но за сметка на това бяха назовани други страни“, е продължил патриархът. „На Шипка разбрах, че независимо от политиката, която провежда държавната власт, българският народ има дълбока признателност към нас. Съветвам ви да отчитате тези настроения“.\r\nКирил неочаквано е похвалил Радев за ораторската му дарба, но само, за да се върне отново към главния въпрос, но вече от друга перспектива, коментира „Комсомолская правда“.\r\n„В съветско време българските другари се смятаха за най-лошите оратори, които въобще не умеят да говорят без да четат. Когато ви слушах, се наслаждавах. Само искам да ви помоля винаги в своята политическа дейност да помните това, което се е случило в историята на Русия и България. И накъдето и да води политическата траектория на Европа, моля вас и вашите колеги да не забравяте за Шипка и за тази любов, която съществува на дълбочинно народно ниво“, са били думите на патриарх Кирил.\r\nА вече на летището, преди да си замине за Москва, предстоятелят на Руската православна църква е изразил увереността си пред журналистите, че този политически контекст скоро ще изчезне.\r\n„Оказва се, че лейбгварейски финландски полк е взел участие в освободителната борба. Но това е бил полк на руската гвардия, разквартируван във Финландия. Точно такива са и полковете, разквартирувани в Полша. В историята на Полша и Финландия тази страница я няма. Но тя е изписана с кървави букви в историята на Русия. Много ми се иска тази политическа историософия да изчезне от българското политическо ежедневие. Никаква политкоректност не може да оправдае фалшивата историческа интерпретация. Моят най-светъл спомен от визитата е посещението ми на Шипка. Там не видяхме нито финландски знамена, нито румънски, нито полски – само знамена на Русия и България. И с какъв ентусиазъм посрещнаха Патриарха Московски и на цяла Русия – беше невъзможно да преживея без сълзи този народен възторг, който изрази искреното отношение към великите жертви на Русия. Убеден съм, че негативният политически контекст ще премине. Дай Боже, това да бъде разбрано по-бързо от политиците!“, подчерта предстоятелят на РПЦ.\r\nПревод и редакция:", "date": "2018.03.05", "title": "“Комсомолская правда“: Патриархът „се нахвърли“ на българския президент: Русия освободи вашата страна! Не Полша и не Литва!"}
{"url": "http://www.focus-news.net/news/2018/03/05/2496141/politico-spored-emanyuel-makron-rezultatite-ot-izborite-v-italiya-otrazyavat-brutalniya-kontekst-v-stranata.html", "text": "Президентът на Франция Еманюел Макрон заяви, че резултатите от парламентарните избори в Италия са напомняне на „бруталния контекст“ в страната, предава  Politico.\r\n„Днес Италия без съмнение пострада от натиска, под който живя в течение на дълги месеци, включително и в контекста на силния мигрантски натиск. Трябва да имаме това предвид“, коментира Макрон.  Виктор Турмаков", "date": "2018.03.05", "title": "Politico: Според Еманюел Макрон резултатите от изборите в Италия отразяват „бруталния контекст в страната“"}
{"url": "http://www.focus-news.net/news/2018/03/05/2496159/sport-obyaviha-otbora-na-balgariya-za-kupa-deyvis-grigor-dimitrov-otnovo-ne-e-v-nego.html", "text": "Капитанът на националния отбор по тенис за мъже за „Купа Дейвис“ Тодор Енев обяви състава на отбора за предстоящите мачове от група III на зона Европа. Мачовете ще се играят от 4 до 7 април на кортовете на Тенис клуб „Локомотив“ в Пловдив. Отборът е в състав Димитър Кузманов, Александър Лазов, Васил Младенов и Адриан Андреев, а Григор Димитров отново няма да се състезава за България.", "date": "2018.03.05", "title": "Спорт: Обявиха отбора на България за „Купа Дейвис“, Григор Димитров отново не е в него"}
{"url": "http://www.focus-news.net/news/2018/03/05/2496155/blagoevgrad-intenziven-e-trafikat-na-gkpp-kulata-na-izhod-ot-strana-za-tovarni-avtomobili.html", "text": "Интензивен е трафикът на ГКПП „Кулата“ на изход от страна за товарни автомобили. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“, както и на останалите пунктове по българо-гръцката граница движението се извършва без проблеми. На  българо-македонската граница трафикът също е нормален на всички гранични контролно-пропускателни пунктове.\r\nЛивия НИНОВА", "date": "2018.03.05", "title": "Благоевград: Интензивен е трафикът на ГКПП „Кулата“ на изход от страна за товарни автомобили"}
{"url": "http://www.focus-news.net/news/2018/03/05/2496160/sofiya-namalena-e-vidimostta-po-avtomagistrala-hemus-poradi-magla.html", "text": "Намалена е видимостта по автомагистрала „Хемус” заради паднала мъгла, предаде репортер на Агенция „Фокус”. В последния от поредицата почивни дни около националния празник 3 март движението и в двете посоки на автомагистралата е спокойно. Няма образували се колони. Пътните настилки са мокри и хлъзгави.\r\nАгенция и Радио „Фокус” призовават шофьорите да карат внимателно, да спазват дистанция и да се съобразяват с метеорологичната обстановка.", "date": "2018.03.05", "title": "София: Намалена е видимостта по автомагистрала „Хемус” поради мъгла"}
{"url": "http://www.focus-news.net/news/2018/03/05/2496147/sofiya-protestnoto-shestvie-v-podkrepa-na-d-r-ivan-dimitrov-tragna-po-bul-vitosha-v-posoka-kam-ndk.html", "text": "Протестното шествие в подкрепа на задържания д-р Иван Димитров тръгна по бул. \"Витоша\" в посока към НДК, предаде репортер на Агенция \"Фокус\". Протестиращите скандират \"Свобода\" и \"Оставка\". Движението по бул. \"Витоша\" е възстановено. \r\nЦветилена СИМЕОНОВА", "date": "2018.03.05", "title": "София: Протестното шествие в подкрепа на д-р Иван Димитров тръгна по бул. \"Витоша\" в посока към НДК"}
{"url": "http://www.focus-news.net/news/2018/03/05/2496162/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Температурите са в интервала от –1° до +16°.\r\nВремето над страната е облачно. Слаб до умерен е вятърът в областите Бургас, Варна, Видин, Добрич, Кърджали, Сливен, Смолян, София и Шумен. Дъжд в района на град Разлог /обл. Благоевград/.\r\nПътните настилки са преобладаващо мокри, а по усойните и планински места – заледени и обработени.\r\nНамалена видимост поради мъгла: \r\n- до 20 м в района на проход „Дюлински“ /обл. Бургас/, района на Костенец и Боровец /обл.София/;\r\n- до 50 м на места в област Кърджали, гр. Сливен, както и в района на Гълъбец и Саранци /обл. София/;\r\n- до 100 м на места в област Кърджали, в района на гр. Берковица и проход „Петрохан“ /обл. Монтана/, в района на Долно Вършило и АМ Тракия /обл. Пазарджик/, както и в района на тунел „Витиня“, АМ Хемус и АМ Тракия /обл. София/.\r\n- до 150 м в района на гр. Ловеч, с. Български извор и гр. Ябланица /обл. Ловеч/Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцялогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nУчастък на София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания. Срок до 06.03.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nПът III-1102: Движението по път III-1102 с. Извор - гр. Димово се осъществява в една лента поради намален габарит на пътното тяло.\r\nОбходен маршрут за МПС над 5 тона: път III-1102 с. Извор-с. Арчар, път II-11 с. Арчар - п.к. гр Дунавци и път Е-79 п.к. гр. Дунавци - гр. Димово.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Ограничено е движението за всички МПС по път III-358 Шипково – Рибарица поради снегонавявания.  Срок до 06.03.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-861: Движението по път III-861 Югово – Лъки се осъществява задължително с вериги за всички МПС поради снегонавявания. Срок до 06.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 06.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.05", "title": "Актуална пътна обстановка"}
{"url": "http://www.focus-news.net/news/2018/03/05/2496157/sopch-45-dushi-sa-ubiti-po-vreme-na-bombardirovkite-v-iztochna-guta-za-poslednoto-denonoshtie.html", "text": "По данни на базираната в Лондон „Сирийска обсерватория за правата на човека“ бомбардировките на сирийския режим по контролирания от опозицията анклав Източна Гута са убили 45 цивилни на 5 март, предана  AFP.\r\nОрганизацията съобщава, че най-малко 19 от жертвите са загинали в град Хамурие, където самолетите на режима са използвали импровизирани муниции, познати като „барелни бомби“. \r\n„Обсерваторията“ предупреждава, че броят на жертвите може да се увеличи допълнително, защото от отломките на сградите все още се вадят тела.  Виктор Турмаков", "date": "2018.03.05", "title": "СОПЧ: 45 души са убити по време на бомбардировките в Източна Гута за последното денонощие"}
{"url": "http://www.focus-news.net/news/2018/03/05/2496164/pregled-na-mezhdunarodnite-novini-do-18-chasa-agentsiya-fokus.html", "text": "Германският канцлер Ангела Меркел заяви, че ще работи заедно с Франция, за да се справи с въпроси като търговската политика, гражданската война и конкуренцията с Китай. Тя заяви това след като ГСДП се съгласи да влезе в коалиция с нейния „Съюз“ (ХДС/ХСС).\r\n„Европа трябва да има силен глас заедно с Франция и другите страни членки на ЕС“, заяви Меркел. Тя посочи като свои приоритети търговската политика, открита конкуренция с Китай и справяне с „плашещата ситуация“ в Сирия. \r\n„Важно е да започнем работа колкото се може по-скоро“, допълни тя. \r\n*** Германското правителство предупреди в понеделник, че трансатлантическата търговска война е вредна и за Европа, и за САЩ и призова Вашингтон да не тръгва по „грешен път“, след уикенд, белязан от агресивна риторика между страните.\r\n„Не искам да давам оценки колко сме близко или далеч от търговска война. Такава търговска война няма да е в полза на интересите нито на Германия, нито на Европа, нито на Америка“, заяви говорителят на германския канцлер Щефан Зайберт пред репортерите в Берлин.\r\n„Изолационизма и протекционизма са грешния път“, отбеляза още Зайберт, след като през уикенда президента на САЩ Доналд Тръмп обяви, че ще въведе високи мита на вносните европейски автомобили.\r\n*** Матео Салвини, лидер на антиимигрантската „Северна Лига“, заяви, че дясноцентристката коалиция е в позиция да формира следващото италианско правителство, след като спечели най-много гласове на изборите в неделя-\r\nСпоред резултатите от досега преброените бюлетини, съюзът между Лигата и „Форца Италия“ на Силиво Берлускони почти сигурно няма да има мнозинство в парламента, но Салвини заяви, че той е спечелил правото да управлява и изключи коалиция с други партии.\r\n„Дясноцентристката коалиция спечели, това е коалицията, която може да управлява“, категоричен бе лидерът на Лигата по време на пресконференция в Милано. Той отхвърли варианта за образуване на „неестествени“ коалиции с други групи.\r\nПо-рано депутатът от „Форца Италия“ Ренато Брунета заяви, че Салвини има право да оглави коалицията, тъй като е спечелил повече гласове от групата на Берлускони.\r\nВ екзалтираната пресконференция след края на изборния ден, както я определя Bloomberg, Салвини отново повтори предвижданията си за разпадане на единната европейска валута.\r\n*** След като президентът на Турция Реджеп Таийп Ердоган заяви, че в ексклузивната икономическа зона ЕИЗ на Кипър не може да се прави нищо без позволението на Анкара, неговият главен съветник Игит Бюлут направи още едно предизвикателно изказване към Гърция.\r\n„Искат да изпробват решимостта ни? Ние каним Гърция да отиде на (островите) Имия. В случай, че нещо подобно се случи, ние ще ги защитаваме до смърт. Ще направим това веднага щом нашият лидер, президентът Ердоган, ни нареди“, заяви Бюлут в интервю пред турската държавна телевизия TRT.\r\nТова не е първият случай, в който главният съветник на Ердоган предизвиква Гърция с изказвания за Имия, припомня Protothema. Преди един месец той отправи директни заплахи към гръцкия премиер и министрите от правителството му. По време на телевизионно шоу той заплаши, че „Атина ще усети гнева на Търция по-силно и от Африн. Ще счупим ръцете и краката на служебните лица, премиера или всеки министър, който посмее да стъпи на Имия“.\r\n*** Десетки камиони, натоварени с хуманитарна помощ са влезли в района на Източна Гута в Сирия, за първи път от началото на офанзивата на сирийската правителствена армия в анклава на бунтовниците в околностите на Дамаск.\r\nГоворител на Агенцията за координация на хуманитарните дейности в Сирия заяви, че 46 камиона с помощи са влезли в анклава и са се насочили към главния град Дума.\r\n***", "date": "2018.03.05", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/03/05/2496152/patriarh-kiril-v-men-ostana-neednoznachno-vpechatlenie-ot-yubileya-shte-go-kazha-otkrito-pred-tseliya-svyat.html", "text": "Предстоятелят на Руската православна църква патриархът Московски и на цяла Русия Кирил, взел участие в тържествата по случай 140-ата годишнина от освобождението на България от османско владичество в София миналата седмица, беше принуден да напомни на българските политици и лично на българския президент Румен Радев необходимостта да се отнасят честно към историята и да не изкривяват историческата истина, за да угодят на текущата политическа конюнктура, пише в коментар на православната информационна агенция „Русская линия“ за посещението на руския патриарх в България.\r\nНегово светейшество беше приет много радушно в България, коментира се в материала, като се посочва, че е било очевидно, че начинът, по който е бил посрещнат от простите жители е трогнало сърцето на Кирил. Но, в хода на тържествата и срещите с политическото ръководство на България, патриархът е бил принуден да изкаже своето неудоволствие от това, че на празничния парад президентът на България Румен Радев политкоректно е изразил признателност за националното освобождение на България не на Русия и на руската армия, а на различните народи, които са я съставяли – румънци, украинци, белоруси, фини, поляци, литовци и други.\r\nВ резултат, както съобщава „Комсомолская правда“, руските журналисти са станали свидетели на много разпалена реч на руския патриарх, който е намекнал, че българските власти изкривяват историята. \r\n„Русия не се съобрази с Европа. Движена от своята любов, отслабена и без да има никаква политическа поддръжка по света, тя започна борбата. Това е велик пример за това, как духовната и културната солидарност надделяват над политическия прагматизъм. Радвам се, че мога да ви кажа това. Не Полша, не Литва – Русия! Беше ми трудно да слушам всички тези позовавания на участието на други страни в освобождението. Нито полският, нито литовският сейм са имали участие във вземането на решение за започване на войната с Османската империя. Надявам се, че медиите ни слушат и ще предадат моето разочарование от неправилната интерпретация. Ние сме за историческата истина, господин президент. Ние я завоювахме със своята кръв и не може да има никакви политически и прагматически причини, за да се премълчава и да се интерпретира неправилно. В мен остана нееднозначно впечатление от юбилея и аз ще го кажа открито пред целия свят“, е казал руският патриарх на Радев, според цитата на „Правда“.\r\n„Всички разговори за дружба трябва да се проявяват в реалността. Двустранните отношения трябва да използват този голям потенциал, ние трябва да се договорим да направим всичко, за да работи той за бъдещето. Ние обичаме България независимо от политическата конюнктура“.\r\n „Не чух името на Александър II, но за сметка на това бяха назовани други страни“, е продължил патриархът. „На Шипка разбрах, че независимо от политиката, която провежда държавната власт, българският народ има дълбока признателност към нас. Съветвам ви да отчитате тези настроения“.\r\n „В съветско време българските другари се смятаха за най-лошите оратори, които въобще не умеят да говорят без да четат. Когато ви слушах, се наслаждавах. Само искам да ви помоля винаги в своята политическа дейност да помните това, което се е случило в историята на Русия и България. И накъдето и да води политическата траектория на Европа, моля вас и вашите колеги да не забравяте за Шипка и за тази любов, която съществува на дълбочинно народно ниво“, са били думите на патриарх Кирил.\r\nА вече на летището, преди да си замине за Москва, предстоятелят на Руската православна църква е изразил увереността си пред журналистите, че този политически контекст скоро ще изчезне.\r\n„Оказва се, че лейбгварейски финландски полк е взел участие в освободителната борба. Но това е бил полк на руската гвардия, разквартируван във Финландия. Точно такива са и полковете, разквартирувани в Полша. В историята на Полша и Финландия тази страница я няма. Но тя е изписана с кървави букви в историята на Русия. Много ми се иска тази политическа историософия да изчезне от българското политическо ежедневие. Никаква политкоректност не може да оправдае фалшивата историческа интерпретация. Моят най-светъл спомен от визитата е посещението ми на Шипка. Там не видяхме нито финландски знамена, нито румънски, нито полски – само знамена на Русия и България. И с какъв ентусиазъм посрещнаха Патриарха Московски и на цяла Русия – беше невъзможно да преживея без сълзи този народен възторг, който изрази искреното отношение към великите жертви на Русия. Убеден съм, че негативният политически контекст ще премине. Дай Боже, това да бъде разбрано по-бързо от политиците!“, подчерта предстоятелят на РПЦ.\r\nПревод и редакция:", "date": "2018.03.05", "title": "Патриарх Кирил: В мен остана нееднозначно впечатление от юбилея, ще го кажа открито пред целия свят"}
{"url": "http://www.focus-news.net/news/2018/03/05/2496166/montana-dvizhenieto-po-pat--1-montana-vratsa-pri-razklona-za-selo-sumer-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Движението по път I-1 Монтана - Враца при разклона за село Сумер се осъществява в една лента и с повишено внимание поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.03.05", "title": "Монтана: Движението по път I-1 Монтана - Враца при разклона за село Сумер се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/03/05/2496156/sport-tsska-pobedi-dunav-v-ruse-s-20.html", "text": "ЦСКА победи Дунав с 2:0 в мач от 23-ия кръг на българската Първа професионална лига, игран на Градския стадион в Русе. Головете за победата отбелязаха Фернандо Каранга в 34-ата минута и новото попълнение Едвин Джеси в продължението на редовното време на срещата. Така ЦСКА събра 54 точки и се приближи на три от лидера Лудогорец, а Дунав остана с 21 точки и е на 12-о място. В 17:00 часа започна последният двубой от кръга между Верея (Стара Загора) и Пирин (Благоевград).", "date": "2018.03.05", "title": "Спорт: ЦСКА победи Дунав в Русе с 2:0"}
{"url": "http://www.focus-news.net/news/2018/03/05/2496163/plovdiv-ot-6-mart-shte-bade-vazstanoveno-dvizhenieto-na-avtobusi-po-bul-vasil-aprilov.html", "text": "След успешно приключилата реконструкция на булевард „Васил Априлов“ в участъка между бул. „Шести септември“ и ул. „Войнишка слава“ от утре 6 март 2018 г. след 9.00 часа по него се възстановява маршрутът на автобусни линии №10, 15, 17, 113 и 222 в двете посоки, съгласно общинската транспортна схема. Това съобщиха от ОП „Организация и контрол на транспорта“.\r\nПо същото време ще бъде затворено източното платно на бул. „Руски” в отсечката между улиците „Любен Каравелов“ и „Гладстон”. Причината е поредният етап от реконструкцията на булеварда с планиран краен срок 15 май. Поради тази причина се променя маршрутът на автобусни линии №6, 12, 16, 18 и 116.", "date": "2018.03.05", "title": "Пловдив: От 6 март ще бъде възстановено движението на автобуси по бул. „Васил Априлов“"}
{"url": "http://www.focus-news.net/news/2018/03/05/2496165/api-shofyorite-da-se-dvizhat-s-povisheno-vnimanie-v-rayona-na-tunel-trayanovi-vrata-na-am-trakiya-poradi-namalena-vidimost-do-20-m-vsledstvie-na-magla.html", "text": "Шофьорите да се движат с повишено внимание в района на тунел „Траянови врата“ на АМ \"Тракия\" поради намалена видимост до 20 метра вследствие на мъгла. Това съобщиха от пресцентъра на Агенция \"Пътна инфраструктура\".", "date": "2018.03.05", "title": "АПИ: Шофьорите да се движат с повишено внимание в района на тунел „Траянови врата“ на АМ \"Тракия\" поради намалена видимост до 20 м вследствие на мъгла"}
{"url": "http://www.focus-news.net/news/2018/03/05/2496172/reuters-v-balgariya-se-vodi-protest-sreshtu-osazhdaneto-na-lekar-izvarshil-ubiystvo-pri-samootbrana.html", "text": "Хиляди протестиращи са се събрали във втория по големина град в България Пловдив, за да искат освобождаването на лекар, обвинен в убийството на крадец. Те смятат, че обвиненията е действал при самоотбрана, за да защити дома си, предава  Reuters.\r\nПротестиращите смятат, че властите не могат да се справят с обирите на домовете – престъпление, от което селските райони страдат най-силно. Прокуратурата в Пловдив съобщиха, че е задържала анестезиолога Иван Димитров за 72 часа по обвинение, че е убил 38-годишен ром по време на инцидента. Той може да бъде осъден на 20 години затвор, ако бъде признат за виновен. \r\nСпоред полицията Димитров е застрелял крадеца, влязъл взлом, след като е бил пронизан в крака при инцидента. \r\n„Искам незабавното освобождаване на Иван Димитров и незабавно сваляне на обвиненията“, заяви заместник-председателят на националистичната партия ВМРО и евродепутат Ангел Джамбазки. Той допълни, че партията му ще стартира дебат в парламента, който да въведе законодателство относно самоотбраната. \r\nСъпругата на Димитров заяви по-рано, че е благодарна на съпруга си, че е защитил семейството си и допълни, че двете им дъщери са били у дома по време на инцидента. \r\nХиляди души са подписали петиция за освобождаването на лекаря. Възможни са протести и в столицата София и на други места.  Виктор Турмаков", "date": "2018.03.05", "title": "Reuters: В България се води протест срещу осъждането на лекар, извършил убийство при самоотбрана"}
{"url": "http://www.focus-news.net/news/2018/03/05/2496171/snezhina-mihova-sportno-uchilishte-veliko-tarnovo-ot-1992-godina-ne-e-praven-remont-na-sgradata-i-na-dvornoto-prostranstvo-uchilishteto.html", "text": "От 1992 година не е правен ремонт на сградата и на дворното пространство на Спортното училище. Това съобщи за Радио „Фокус“ – Велико Търново Снежина Михова, директор на учебното заведение. Тя посочи, че е необходимо да бъде подменена дограмата на прозорците в коридорите. Със средства на училището тя е подменена в централния корпус и свързващите го части, както и в класните стаи. По думите ѝ всички корпуси на училището имат нужда от саниране. В западната част на сградата мазилката е паднала. Необходимо е да бъдат извършени и ремонти на физкултурните салони, прилежащите им съблекални и санитарни помещения. „Освен това в една съблекалня, която е предвидена за 15 лица, се преобличат по 30 футболиста“, посочи Снежина Михова. Тя допълни, че терените също са в лошо състояние. По думите ѝ двете спортни площадки с изкуствена настилка, построени по инвестиционна програма, са крайно недостатъчни за тренировъчния процес на футболистите на ФК „Етър“ и са заети постоянно. „Именно това е причината настилката да е в окаяно състояние, особено на едната площадка, и да се нуждае крайно от ремонт“, посочи директорката. Тя допълни, че и топлоинсталацията не е ремонтирана откакто училището е създадено. Учебното заведение се отоплява на централно парно. Със собствени средства са подменени 80% от радиаторите на сградата, но тръбите и цялата инсталация са стари. По думите на Снежина Михова Спортното училище във Велико Търново е единственото в България без стол за хранене. На учениците се предоставя кетъринг, който е в изключително малки количества. Директорът посочи, че по проект се предвижда изграждане на столова. Такава училището е имало преди години, но в момента в помещенията, в които се е намирала тя, е поместен Дневния център за деца с увреждания.\r\nНадежда КРЪСТЕВА", "date": "2018.03.05", "title": "Снежина Михова, Спортно училище - Велико Търново: От 1992 година не е правен ремонт на сградата и на дворното пространство училището"}
{"url": "http://www.focus-news.net/news/2018/03/05/2496173/premierat-boyko-borisov-i-prezidentat-na-ruskata-federatsiya-vladimir-putin-obsadiha-energiynite-proekti-na-teritoriyata-na-stranata-ni.html", "text": "Президентът на Руската федерация Владимир Путин поздрави премиера Бойко Борисов по случай националния празник на България, съобщиха от правителствената информационна служба.\t\r\nВ телефонен разговор, проведен днес, двамата обсъдиха енергийните проекти на територията на страната ни, а Борисов запозна Путин с развитието на темата за Западните Балкани, върху която акцентира Българското председателство на Съвета на Европейския съюз – изграждане на транспортна и дигитална свързаност в региона, както и развитие на електроенергийната и газопреносната инфраструктура. Коментирано беше и провеждането на среща между двамата по време на Българското председателство. \r\nБългарският премиер представи идеята си за развитие на проекта за АЕЦ „Белене“ като общобалкански и посочи, че тя е срещнала подкрепа от колегите му от страните от Западните Балкани. Президентът Путин изрази готовност страната му да се включи в обсъжданията при подновяване на работата по проекта.\r\nПо време на разговора беше обсъдено развитието на газовия хъб „Балкан“ и възможностите за директни доставки на газ за България при взаимоизгодни условия и пълни гаранции от страна на Европейската комисия. В тази връзка беше коментирано и изграждането на газопровода „Турски поток“, като руският президент посочи, че проектът в голямата си част е изпълнен, а Борисов информира, че се очаква на 1 юни да е готова интерконекторната връзка между България и Турция. Разгледан беше и вариант за изграждане на отклонение от газопровода \"Турски поток\", което да достига пряко до хъба.\r\nБойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г.", "date": "2018.03.05", "title": "Премиерът Бойко Борисов и президентът на Руската федерация Владимир Путин обсъдиха енергийните проекти на територията на страната ни"}
{"url": "http://www.focus-news.net/news/2018/03/05/2496174/zhan-iv-lyo-drian-vse-oshte-ima-mnogo-rabota-po-iranskite-raketi.html", "text": "По време на посещението си в Техеран френският външен министър Жан-Ив Льо Дриан заяви, че „все още има много работа за вършене“ по въпроса за иранската програма за развитие на балистични ракети, предава  AFP.\r\nТой заяви това пред журналисти след ден напрегнати преговори с ирански политици, включващи президента Хасан Роухани и външния министър Мохамад Джавад Зариф.  Виктор Турмаков", "date": "2018.03.05", "title": "Жан-Ив Льо Дриан: Все още има много работа по иранските ракети"}
{"url": "http://www.focus-news.net/news/2018/03/05/2496169/tass-ruskoto-mvnr-prizova-stranite-vliyaeshti-na-opozitsiyata-v-iztochna-guta-da-osiguryat-sablyadavaneto-na-primirieto.html", "text": "Руското външно министерство призова всички страни, имащи влияние върху въоръжените опозиционни групировки, контролиращи анклава Източна Гута край Дамаск да осигурят това те да съблюдават примирието в региона, предава  ТАСС.\r\n„Призоваваме всички страни, имащи влияние върху антиправителствените въоръжени формирования да осигурят прекратяването на бойните действия на „подопечните“ им, както и безпрепятствена доставка на хуманитарна помощ и свободен изход от Източна Гута на гражданските лица, желаещи да напуснат зоната на бойните действия“, пише в официално заявление на министерството.  Виктор Турмаков", "date": "2018.03.05", "title": "ТАСС: Руското МВнР призова страните, влияещи на опозицията в Източна Гута да осигурят съблядаването на примирието"}
{"url": "http://www.focus-news.net/news/2018/03/05/2496176/veliko-tarnovo-mokri-sa-patnite-nastilki-na-teritoriyata-na-oblastta-na-mesta-ima-magla.html", "text": "Мокри са пътните настилки на територията на област Велико Търново, съобщиха за Радио „Фокус” – Велико Търново от Областно пътно управление. По високите и усойни места са заснежени и заледени, но обработени. Времето е облачно. Температурата на въздуха е 2°. В ниските части от областта и покрай водните басейни има мъгла. Няма допълнително въведени ограничения на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.05", "title": "Велико Търново: Мокри са пътните настилки на територията на областта, на места има мъгла"}
{"url": "http://www.focus-news.net/news/2018/03/05/2496168/afp-emanyuel-makron-iska-ot-vladimir-putin-da-okazhe-natisk-varhu-damask-po-realen-i-konkreten-nachin.html", "text": "Президентът на Франция Еманюел Макрон призова руския си колега Владимир Путин „да предприеме реални и конкретни мерки“ спрямо сирийския режим да сключи примирие с контролиращата анклава Източна Гута край Дамаск опозиция, предава  AFP.\r\nМакрон също така призова Русия „да демонстрира пълната надеждност на поетите ангажименти“ и че за момента „няма евакуацията разрешена евакуация на ранените и болните“ от Източна Гута.  Виктор Турмаков", "date": "2018.03.05", "title": "AFP: Еманюел Макрон иска от Владимир Путин да окаже натиск върху Дамаск по „реален и конкретен“ начин"}
{"url": "http://www.focus-news.net/news/2018/03/05/2496151/iliyana-popova-zam-kmet-na-petrich-nevazmozhno-e-polk-drangov-da-bade-opisan-samo-s-edna-duma-no-otechestvo-go-olitsetvoryava-nay-dobre.html", "text": "Невъзможно е полк. Дрангов да бъде описан само с една дума, но може би „Отечество“ го олицетворява най-добре. Това каза за предаването „Петрич – древен и вековечен“ на Радио „Фокус“ – Пирин Илияна Попова, заместник-кмет по култура в Общината по повод откриването на паметника на полк. Дрангов в двора на Военна академия „Г. С. Раковски“. Според нея полк. Дрангов е бил много неща – неповторим, честен, учител, жертвоготовен, основоположник. „Затова и думата „Отечество“ го описа най-добре“, подчерта Илияна Попова. По думите ѝ за съжаление днес почти няма хора като Дрангов. „Нека си припомним какво Дрангов пише до жена си: „Ти отлично знаеш как стоят работите в нашата родна земя. Там юнашка кръв се обилно лей. Никога по усилно време за майка Македония не е било. Аз отлично чувствам това и като нейн мил син, не мога да не се притека на мъченическия ѝ зов. Аз заминавам, мойта драга невеста! В тоя тържествен миг, аз, без да се колебая, поставям Отечеството по-високо от семейството, неговата доброчестина по-горе от нашите лични блага. Не тъжи за мен. Предопределеното от горе с тъги не можеш измени. След Отечеството, теб и децата най-много обичах в тоя свят“. Колко хора познавате днес, които биха написали подобно нещо?“, попита Попова. Тя добави, че днес повече от всякога имаме нужда от хора като полк. Дрангов. „Затова отново ще се върна на откриването на паметника му във Военна академия. Един факт ме прави изключително горда – през 1991 година урна с пръст от двора на храм „Св. Димитър“, където е погребан Дрангов, бе поставена във Военния мемориал-костница в София при костите на над 7 404 български офицери, загинали за свободата на България. При откриването на паметника на 2 март в София бе положена пръст от земята под Дрангова чешма при село Дрангово (община Петрич) от кмета Димитър Бръчков“, уточни Попова. Тя добави, че изпитва удовлетворени и оптимизъм за онази България пред която Дрангов така благоговееше.\r\nЛивия НИНОВА", "date": "2018.03.05", "title": "Илияна Попова, зам.-кмет на Петрич: Невъзможно е полк. Дрангов да бъде описан само с една дума, но „Отечество“ го олицетворява най-добре"}
{"url": "http://www.focus-news.net/news/2018/03/05/2496175/reuters-stef-blok-e-naznachen-za-nov-vanshen-ministar-na-holandiya.html", "text": "Холандското правителство съобщи, че ще назначи Стеф Блок за нов външен министър на страната, след като старият Халбе Зийлстра подаде оставка миналия месец, след като призна, че е лъгал за срещата си с президента на Русия Владимир Путин, предава  Reuters.\r\nБлок, който преди съобщаваше, че иска да напусне политиката, след като бе министър на правосъдието в предишното правителство, е член на управляващата „Народна партия“ на министър-председателя Марк Рюте.  Блок няма опит във външната политика. \r\nЗийлстра подаде оставка на 13 февруари, след като призна, че си е измислил история, че лично е чул как Путин начертава планове за териториално разширение по време на частна среща край Москва.  Виктор Турмаков", "date": "2018.03.05", "title": "Reuters: Стеф Блок е назначен за нов външен министър на Холандия"}
{"url": "http://www.focus-news.net/news/2018/03/05/2496178/aktsenti-v-sutreshniya-blok-dobro-utro-balgariya-na-radio-fokus-za-6-mart.html", "text": "В сутрешния блок ще обърнем поглед към сюжет, който претърпя развитие през последните дни и отново като че ли стана поводи за напрежение. Двама гръцки военнослужещи бяха задържани от турската армия, след като в четвъртък сутринта пресякоха границата при Марица. Сценарият със задържани чужденци обаче не е прецедент. Има ли опасност от създаване на поредна доза напрежение между Турция и Гърция и от превръщането на задържаните в разменна монета? Ще се изкушат ли страните да използват казуса за разрешаване на дългогодишни проблеми между тях? Темата ще коментираме с бившия генерален консул на България в Одрин Георги Димов. Двудневните пловдивски протести, в подкрепа на д-р Иван Димитров, задържан за убийство, обхванаха и столицата. Множество граждани от цялата страна се обявиха за освобождаването на медика. Основният въпрос сега - общественоопасно деяние ли е извършил или случай на неизбежна самоотбрана? Какво казва законът в подобни ситуации? Отговорите ще потърсим с адвоката Михаил Екимджиев. След минусовите температури от последните дни да очакваме ли повишаване на температурите? Повече разказва синоптикът в НИМХ при БАН Марияна Попова в интервю пред колегата от Агенция „Фокус“ Деница Китанова. В минутите след 9 часа- ще ви пренесем към пещерата Добростански бисер край Асеновград, а колегата Тони Михайлов от Радио „Фокус“-Пловдив ще ни разкрие как обектът ще привлича посетители от страната и чужбина. \r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Виктория Месробович.", "date": "2018.03.05", "title": "Акценти в сутрешния блок „Добро утро, България“ на Радио „Фокус“ за 6 март"}
{"url": "http://www.focus-news.net/news/2018/03/05/2496161/angela-merkel-germaniya-shte-se-zaeme-s-rabota-po-targoviyata-kitay-i-grazhdanskata-voyna-v-siriya.html", "text": "Германският канцлер Ангела Меркел заяви, че ще работи заедно с Франция, за да се справи с въпроси като търговската политика, гражданската война и конкуренцията с Китай. Тя заяви това след като ГСДП се съгласи да влезе в коалиция с нейния „Съюз“ (ХДС/ХСС), предава  Reuters.\r\n„Европа трябва да има силен глас заедно с Франция и другите страни членки на ЕС“, заяви Меркел. Тя посочи като свои приоритети търговската политика, открита конкуренция с Китай и справяне с „плашещата ситуация“ в Сирия. \r\n„Важно е да започнем работа колкото се може по-скоро“, допълни тя.  Виктор Турмаков", "date": "2018.03.05", "title": "Ангела Меркел: Германия ще се заеме с работа по търговията, Китай и гражданската война в Сирия"}
{"url": "http://www.focus-news.net/news/2018/03/05/2496158/iliyana-popova-zam-kmet-na-petrich-zavetite-na-polk-drangov-sa-edno-golyamo-predizvikatelstvo-kam-vsichki-balgari.html", "text": "Заветите на полк. Борис Дрангов са едно голямо предизвикателство към всички българи. Това каза за предаването „Петрич – древен и вековечен“ на Радио „Фокус“ – Пирин Илияна Попова, заместник-кмет по култура в Общината по повод откриването на паметника на полк. Дрангов в двора на Военна академия „Г. С. Раковски“. Тя добави, че нещата, които той ни завещава, са и предизвикателство по пътя, по който сме избрали да вървим. „Историята на случилото се в онези далечни години е част от нашата велика историческа памет и трябва да бъде вдъхновение за всички нас, които сме длъжни да се връщаме към миналото. Само така ще успеем да засвидетелстваме почитта си към жертвоготовността на този истински и неподправен героизъм“, заяви Попова. Тя добави, че Община Петрич се стреми да съхранява спомена за полк. Дрангов, отдавайки му заслуженото. „На кратко ще припомня събитията, организирани от Община Петрич във връзка с полк. Дрангов. През 2016 година по повод 100-годишнината от освещаването на Дранговата чешма бе възстановен военният паметник чрез реставрация и консервация на надписа. Освен това оформихме пространството около него. На 16 април 2016 година пък организирахме тържествено честване, военен ритуал и църковно освещаване. Отделно бе ремонтиран и възстановен бюст-паметника на полк. Дрангов, който се намира на главния път в населеното място“, добави Попова. Тя каза още, че през 2017 година е бил решен дългогодишният проблем със собствеността на паметника, като най-накрая имат издаден акт за публична общинска собственост. „По повод 145-годишнина от рождението и 100 години от смъртта на полк. Дрангов, Община Петрич бе домакин на част от националните чествания и инициативи, като на 26 май 2017 година на военният паметник Дрангова чешма се проведе църковна служа. След това имаше тържествено честване и ритуал по полагане на цветя и венци. Гостите пък бяха нагостени с „войнишка чорба“ в двора на църквата. Интересен момент бе, в който камбанен звън огласи цялата Неврокопска митрополия. Имахме и много високопоставени гости“, отбеляза Попова. Освен това в Народно читалище „Братя Миладинови“ се е провела научна конференция под надслов: „Полк. Борис Дрангов – един век по пътя на величието“. „Имахме и много съпътстващи събития като фото-изложба на снимки от семейният албум на семейство Дрангови. На централният площад в града се проведе и много тържествена част, включваща заря-проверка и празничен концерт“, посочи Попова.\r\nЛивия НИНОВA", "date": "2018.03.05", "title": "Илияна Попова, зам.-кмет на Петрич: Заветите на полк. Дрангов са едно голямо предизвикателство към всички българи"}
{"url": "http://www.focus-news.net/news/2018/03/05/2496180/blagoevgrad-premiera-na-predstavlenieto-nozhitsa-trepach-shte-se-sastoi-v-dramatichen-teatar-nikola-vaptsarov-na-6-mart.html", "text": "Премиера на представлението „Ножица-трепач“ ще се състои в Драматичен театър „Никола Вапцаров“ – Благоевград. Това каза за Радио „Фокус“ – Пирин Симона Спасова, експерт „Връзки с обществеността“ в Драматичен театър „Никола Вапцаров“ – Благоевград. По думите й представлението вече е имало прекрасни срещи с публиката, с която заедно са успели да проследят убийството, настъпило на сцената в рамките на постановката. Тя подчерта, че зрителят сам решава какъв ще бъде финалът на постановката, която ще се играе на 6 март в Драматичен театър „Никола Вапцаров“ в града от 19:00 часа.\r\nКристина МИТКОВА", "date": "2018.03.05", "title": "Благоевград: Премиера на представлението „Ножица-трепач“ ще се състои в Драматичен театър „Никола Вапцаров“ на 6 март"}
{"url": "http://www.focus-news.net/news/2018/03/05/2496182/predstoyashti-sabitiya-v-stranata-za-6-mart-agentsiya-fokus.html", "text": "***\r\nОт 12.00 часа в зала „Запад“ на Народното събрание Комисията за борба с корупцията, конфликт на интереси и парламентарна етика ще проведе открито заседание, на което ще се проведе изслушване на допуснатите кандидати за председател на Комисията за противодействие на корупцията и за отнемане на незаконно придобитото имущество.\r\n***\r\nОт 14.00 часа в зала „Изток“ на Народното събрание ще се проведе обсъждане на тема: „Предстоящите промени в Закона за енергетиката – стъпка към пълна либерализация на електроенергийния пазар в България“. Участие в кръглата маса ще вземат председателят на Комисията по енергетика в 44-то Народно събрание Делян Добрев, министърът на енергетика Теменужка Петкова, председателят на КЕВР доц. д-р Иван Иванов, представители на работодателските организации и енергийни експерти.\r\n***\r\nВ Националния дворец на културата ще се проведе Конференция, посветена на възможностите за осигуряване на по-добър достъп до лекарствени продукти за всички европейски граждани.\r\n***\r\nОт 9.30 часа 18 състав на Специализирания наказателен съд ще гледа делото срещу Бисер Хр. и Ивайло И., обвинени в организиране и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Цветелин Цв., Тихомир В., Пламен А., Емил И. и др., обвинени в организиране и ръководене на организирана престъпна група. \r\n***\r\nОт 10.00 часа в Национален пресклуб на БТА ще се проведе премиера на късометражното филмче \"Пенсионната схема\" и представяне на икономически доклад за състоянието на системата в момента и предизвикателствата пред пенсионното осигуряване в полза на настоящите млади и работещи хора.\r\n***\r\nОт 10.00 в Изложбена зала ЦУМ ще се проведе Мартенски базар–Всичко за жената.\r\n***\r\nОт 10.00 часа, в хотел „Риу Правец Ризорт”, в близост до София, Съюзът на транспортните синдикати в България (СТСБ) ще събере над 100 синдикални активисти и лидери на Европейски форум по равнопоставеност и на заключителната конференция по проекта „Жените в транспорта – обучение за стойностна заетост (EVE)”, изпълняван с финансовата подкрепа на Европейския съюз.\r\n***\r\nОт 10.30 часа в зала 7 на Cinema City Mall of Sofia ще се състои медийната прожекция на филма „Лично правосъдие“.\r\n***\r\nОт 11.00 часа в Българската академия на науките Институтът за космически изследвания и технологии ще представи изложба „Освобождението – поглед от Космоса“ по повод 140 години от Освобождението на България. \r\n***\r\nОт 12.30 часа в сградата на Специализирания наказателен съд, ул. „Черковна” 90, ще се проведе пресконференция, на която ще бъде представен Доклад за дейността на Специализирания наказателен съд през 2017г. \r\n***\r\nОт 12.30 часа 3 състав на Специализирания наказателен съд ще гледа делото срещу Илко Е. и Калоян Н., чл. 65 НПК-молба за изменение на мярка за неотклонение. \r\n***\r\nОт 13.00 часа в Националния прекслуб на БТА ще се проведе пресконференция на ПП „Възраждане“.\r\n***\r\nОт 13.30 часа 18 състав на Специализирания наказателен съд ще гледа делото срещу Атанас М., Ивайло Г. и др., обвинени в организиране и ръководене на организирана престъпна група. \r\n***\r\nОт 14.00 часа 14 състав на Специализирания наказателен съд ще гледа делото срещу бисер Г., Владимир В. и др., обвинени в организиране и ръководене на организирана престъпна група.\r\n***\r\nОт 14.30 часа 6 състав на Специализирания наказателен съд ще гледа делото срещу Шерго А., Теодор Д. и др., обвинени в организиране и ръководене на организирана престъпна група.\r\n***\r\nОт 15.00 часа в постоянната приемна на БСП – София на ул. \"Леге\" №10, етаж 1, зам.-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани.\r\n***\r\nОт 17.30 часа в Галерия Арте ще бъдат представени най-новите творби на Николай Янакиев.\r\n***\r\nОт 18.00 часа в София тех парк, сграда „Бизнес инкубатор“, ще бъда представена първата безплатна платформа за обучение и кариерно развитие на млади хора „Дай старт на успеха“ - Youth Empowered. \r\n***\r\nОт 18.00 часа в Унгарски културен институт ще бъде открита изложбата на унгарския фотограф Дорон Ритер \"От древната в новата родина\".\r\n***\r\nОт 18.00 часа в къща музей „Петко и Пенчо Славейкови” ще се проведе музикално-поетичен рецитал „За нов живот ще се родя...” с участието на известни наши поетеси.\r\n***\r\nОт 18.00 часа в залите на Националния Етнографски музей при БАН ще бъде официално открита изложбата „Поздрави от... Италия и България“.\r\n***\r\nОт 18.30 часа в ателие-книжарница „Къща за птици” (София, ул. Проф. Асен Златаров 22) Интернет портал Православие България ще проведе мартенската среща от поредицата беседи и дискусии под надслов „Православие и съвремие“.\r\n***\r\nОт 19.00 часа в Литературен клуб „Перото” в НДК ще се състои премиерата на мемоарната книга на режисьора Николай Волев „Девствената проститутка”.\r\n***\r\nОт 19.30 часа в Червената къща ХаХаХа ИмПро театър ще представи най-новото си комедийно шоу „Авангард”.\r\n***\r\nОт 11.00 часа в Регионален исторически музей – Благоевград ще се проведе награждаване на учениците, участвали в конкурса „Свободата на България“.\r\n***\r\nОт 13.00 часа в зала Варна в Община Варна, ЦПЛР-ЛЦ-Варна ще даде пресконференция послучай 6-ти март – Европейския ден на логопедията и Празника на центъра.\r\n*** \r\nОт 18.00 часа в Зала 1 на Общината ще гостува Стоянка Мутафова. Ще бъде представена биографичната книга „Добър вечер, столетие мое!“, посветена на легендата на българския театър Стоянка Мутафова, с автор Мария Грубешлиева.\r\n*** \r\nОт 9.00 часа в Спортна зала „Никола Петров“ ще се проведе Областно първенство по баскетбол за момичета и момчета 5 - 7 клас от ученически игри 2017/2018 година. \r\n***\r\nОт 14.00 часа в залата на Областна администрацията ще се проведе заседание на Асоциацията по ВиК.\r\n***\r\nОт 9.00 часа пред общината в Пловдив ще гостува пътуващо читалище „Бащино огнище“.\r\n***\r\nОт 09.00 часа в зала 10 на Окръжен съд Пловдив ще се гледа делото срещу подсъдимия Венцеслав К., който е с повдигнато обвинение в това, че на 15.05.2016 г. в гр. Пловдив умишлено е умъртвил повече от едно лице\r\n***\r\nОт 10.00 часа, в новия офис на НФСБ, пресконференция ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и бившият кмет на район  „Западен“ в Пловдив Десислава Желязкова. \r\n***\r\nОт 16.30 часа в председателят на Парламентарната комисия по въпросите на децата, младежта и спорта Славчо Атанасов ще даде старт на Пролетните игри в Университета по хранителни технологии. \r\n***\r\nОт 17.30 часа пред сградата на Второ районно полицейско управление в града ще се проведе протест в подкрепа на д-р Иван Димитров, обвинен в убийството на 38-годишен мъж.\r\n***\r\nОт 18.00 часа в обновените Зали за временни експозиции на Градската галерия на ул. „Княз Александър I“№15 ще бъде представена изложба на Янко Ненов.\r\n***\r\nОт 18.30 часа в зала \"Русе\" на Историческия музей ще бъде открита фотографската изложба \"Мила моя\" - проект на актрисата Евгения Явашева и фотографа Явор Седянков. \r\n***\r\nОт 19.00 часа в Канев Център ще се проведе концерт на Русенска филхармония и рок група „Фондацията“.", "date": "2018.03.05", "title": "Предстоящи събития в страната за 6 март (Агенция „Фокус“)"}
{"url": "http://www.focus-news.net/news/2018/03/05/2496181/tass-vladimir-putin-obsadi-s-balgarskiya-ministar-predsedatel-perspektivite-pred-satrudnichestvoto-v-tova-chislo-i-v-energetikata.html", "text": "Президентът на Русия Владимир Путин проведе в понеделник телефонен разговор с българския министър-председател Бойко Борисов, предава ТАСС.\r\n„Владимир Путин и Бойко Борисов обмениха поздравления по случай 140-годишнината от освобождаването на България в резултат от Руско-турската война от 1877 и 1878 г. Подчертано е, че това историческо събитие има особено значение за укрепването на дружбата, взаимното уважение и духовната близост на народите от двете страни“, съобщава пресслужбата на Кремъл. \r\n„Обсъдени са перспективните направления на руско-българското сътрудничество, в това число и в сферата на енергетиката. Двамата са се уговорили да продължат контактите на различни равнище“, подчертава Кремъл.  Виктор Турмаков", "date": "2018.03.05", "title": "ТАСС: Владимир Путин обсъди с българския министър-председател перспективите пред сътрудничеството, в това число и в енергетиката"}
{"url": "http://www.focus-news.net/news/2018/03/05/2496185/nimh-prez-sledvashtoto-denonoshtie-shte-prevalyava-predimno-slab-dazhd-a-v-severozapadnite-rayoni-snyag.html", "text": "През следващото денонощие ще преобладава облачно, в низините през нощта и утре преди обяд - и мъгливо време. Ще превалява предимно слаб дъжд, а в северозападните райони ще превали сняг. През деня ще има и временни разкъсвания на облачността. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков. Ще духа слаб до умерен вятър от юг-югозапад, в северните райони – от изток. Минималните температури ще са между 0 и 5°, а максималните ще са в широки граници – между 3° и 8° в Северна, и от 11° до 16° в Южна България. Атмосферното налягане е по-ниско от средното за март и още ще се понижи.Над Черноморието ще е предимно облачно с валежи от дъжд в часовете преди обяд. Сутринта ще духа до умерен източен вятър, след пладне ще се ориентира от югозапад. Максималните температури ще са от 6-7° в северните, до 12-13° в южните райони. Температурата на морската вода е 5-7°. Вълнението на морето ще е 2-3 бала, след обяд на места ще се усили до 4.Над планините ще е предимно облачно с превалявания от дъжд, над 2000 метра преминаващи в сняг. Ще духа умерен югозападен вятър, който вечерта ще се усили. Ще е по-топло с максимална температура на височина 1200 метра – около 10°, на 2000 метра – около 4°В сряда температурите ще са все още в доста широки граници, дневните покрай Дунав – под 10°, докато в останалата част от страната максималните ще са между 14° и 19°. Минималните – от около нулата покрай Дунав до 10°-12° в югоизточните райони. Облачността ще е променлива, на отделни места ще превали дъжд. Ще духа слаб, главно в Източна България умерен югозападен вятър, който през деня ще се ориентира от запад. В четвъртък ще преобладава облачно време, на повече места ще превали дъжд, над 900-1000 метра - сняг; по-голяма вероятност за по-съществени количества има в източните райони, а в югоизточните са възможни и гръмотевици. Вятърът ще се ориентира от северозапад, ще се усили и с него за кратко ще нахлуе студен въздух. В петък вятърът ще отслабне, облачността ще се разкъса и ще намалее до слънчево. Ще се затопля, но сутринта ще е сравнително студено с минимални температури между минус 1° и 4°, а максимални - предимно между 11° и 16°.", "date": "2018.03.05", "title": "НИМХ: През следващото денонощие ще превалява предимно слаб дъжд, а в северозападните райони – сняг"}
{"url": "http://www.focus-news.net/news/2018/03/05/2496186/sport-mohamed-salah-e-obyaven-za-nay-dobar-igrach-na-angliyskoto-parvenstvo-za-fevruari.html", "text": "Нападателят на Ливърпул Мохамед Салах е избран за най-добър играч в английското първенство от Асоциацията на професионалните футболисти (PFA). За египетския нападател са гласували 37% от респондентите. За три мача от първенството Салах е отбелязал четири гола. \r\nНа второ място е съотборника му Роберту Фирмину с 19%, следван от вратаря на Стоук Сити Джек Бътланд.  Виктор Турмаков", "date": "2018.03.05", "title": "Спорт: Мохамед Салах е обявен за най-добър играч на английското първенство за февруари"}
{"url": "http://www.focus-news.net/news/2018/03/05/2496187/voice-of-america-turskite-vlasti-sa-arestuvali-chetirima-dushi-vav-vrazka-sas-zaplahata-za-sigurnostta-kray-posolstvoto-na-sasht-v-ankara.html", "text": "Турските власти са задържали четирима иракски граждани във връзка с обявената по-рано заплаха за сигурността край посолството на САЩ в Анкара, предаде  Voice of America. По-рано бе съобщено, че дипломатическото посолство остава затворено на 5 март.\r\n„Посолството ще обяви повторното си отваряне, след като възстанови дейност“, пише в официално негово заявление.  Въпреки това то призова американските граждани в страната да останат „тихи“. \r\nСпоред турските медии четирима иракски граждани, свързани с „Ислямска държава“ са арестувани в черноморската провинция Самсун.  Виктор Турмаков", "date": "2018.03.05", "title": "Voice of America: Турските власти са арестували четирима души във връзка със „заплахата за сигурността“ край посолството на САЩ в Анкара"}
{"url": "http://www.focus-news.net/news/2018/03/05/2496167/sofiya-priklyuchi-protestat-v-zashtita-na-d-r-ivan-dimitrov-zadarzhan-za-ubiystvoto-na-38-godishen-tsiganin-v-plovdiv.html", "text": "Приключи протестът в защита на д-р Иван Димитров, задържан за убийството на 38-годишен циганин в Пловдив, предаде репортер на Агенция „Фокус“. Протестът се проведе пред сградата на Съдебната палата в столицата. Десетки граждани сложиха подписа си под писмо с искане за незабавна промяна в закона за правото на самозащита, което ще бъде изпратено до министър-председателя, председателя на Народното събрание и министъра на правосъдието.\r\nПротестиращите обявиха, че в сряда се планува още един протест, който ще се проведе пред президентството от 9.00 часа. \r\nЦветилена СИМЕОНОВА", "date": "2018.03.05", "title": "София: Приключи протестът в защита на д-р Иван Димитров, задържан за убийството на 38-годишен циганин в Пловдив"}
{"url": "http://www.focus-news.net/news/2018/03/05/2496183/hasan-rouhani-prezident-na-iran-edinstveniyat-nachin-krizata-v-siriya-da-se-reshi-e-da-se-podkrepi-neynoto-pravitelstvo.html", "text": "Президентът на Иран Хасан Роухани заяви, че единственият начин да се сложи край на конфликта в Сирия е да се подкрепи нейното правителство, предава  AFP.\r\n„Няма друг начин за разрешаването на кризата в Сирия, освен подкрепянето на централното правителство в Дамаск“, заяви Роухани след като проведе среща с френския външен министър Жан-Ив Льо Дриан.  Виктор Турмаков", "date": "2018.03.05", "title": "Хасан Роухани, президент на Иран: Единственият начин кризата в Сирия да се реши е да се подкрепи нейното правителство"}
{"url": "http://www.focus-news.net/news/2018/03/05/2496188/veliko-tarnovo-predvizhda-se-remont-na-obshtezhitieto-na-sportnoto-uchilishte-v-grada.html", "text": "Предвижда се ремонт на общежитието на Спортното училище във Велико Търново. Дейностите са заложени по проект „Развитие на модерна, образователна инфраструктура в град Велико Търново“ по ОП „Региони в растеж“. Това съобщи за Радио „Фокус“ – Велико Търново Снежина Михова, директор на учебното заведение. Тя посочи, че в момента капацитетът на общежитието е запълнен. Там са настанени 96 ученици. 22-ма възпитаника са били принудени да си наемат квартири или да пътуват ежедневно. „В този проект е предвидено изграждането на трети етаж, което ще да даде възможност легловата база да стане 144 легла“, посочи Снежина Михова. Тя допълни, че критериите за настаняване в общежитието са два – възраст и отдалеченост на населеното място. Поради липса на места в момента в базата са по-малките ученици. „Настанихме първо най-малките деца – от 5, 6, 7, 8 и 9 клас и започнахме да правим подбор между децата от 10, 11 и 12 клас. Получи се така, че ученици от 11 и 12 клас, които учат в училището от 5, 6 и 7 клас, се наложи да си търсят квартири и да пътуват. Няма как. Не можем да оставим деца от 5 и 6 клас извън общежитието“, допълни Снежина Михова. Тя посочи, че в учебното заведение учат деца от всички краища на страната – от Асеновград, Бургас, Варна, Враца и Монтана.\r\nОбщата стойност на проект „Развитие на модерна, образователна инфраструктура в град Велико Търново“ е 8 694 000. Неговата цел е осигуряване на подходяща и рентабилна образователна инфраструктура в шест учебни заведения – детските градините „Ален Мак“, „Рада войвода“, и „Пролет“ и СУ „Владимир Комаров“, СУ „Г. С. Раковски“ и Спортното училище.\r\nНадежда КРЪСТЕВА", "date": "2018.03.05", "title": "Велико Търново: Предвижда се ремонт на общежитието на Спортното училище в града"}
{"url": "http://www.focus-news.net/news/2018/03/05/2496192/reuters-pentagonat-saobshti-che-e-vnimatelno-optimistichen-otnosno-pregovorite-mezhdu-severna-i-yuzhna-koreya.html", "text": "Пентагонът съобщи, че е „внимателно оптимистичен“ относно преговорите между Сеул и Пхенян. Днес 10 членна южнокорейска делегация провежда среща с лидера на Северна Корея Ким Чен-ун, предава  Reuters.\r\n„Работата ни е да поддържаме военните операции за защита на Корейския полуостров и стоим с южнокорейските си партньори в съюз“, съобщи прессекретарят на Пентагона полковник Робърт Манинг. \r\n„Но ние сме предпазливо оптимистични и със сигурност подкрепяме провеждането на диалог“, уточни той. Виктор Турмаков", "date": "2018.03.05", "title": "Reuters: Пентагонът съобщи че е „внимателно оптимистичен“ относно преговорите между Северна и Южна Корея"}
{"url": "http://www.focus-news.net/news/2018/03/05/2496191/ministerstvo-na-mladezhta-i-sporta-se-sdobi-s-moderna-meditsinska-aparatura-za-rehabilitatsiya-obzor.html", "text": "Министерство на младежта и спорта се сдоби с модерна медицинска апаратура за рехабилитация. Медицинската техника е дарение на италианската компания Sixtus и е предназначена за Дирекция „Координация и контрол на спортната подготовка“ към министерството. Директорът на компанията, която е лидер в производството на медицински продукти - Масимо Маручи, присъства на официалното представяне на трите апарата заедно с министъра на младежта и спорта Красен Кралев и представителят на Sixtus в България Любомир Ганев. \r\nПредставянето на медицинските уреди започна с нагледна демонстрация на начина, по който техниката функционира. По време на нея стана ясно, че първият уред  служи за определяне на работата на вестибуларния апарат при различни видове натоварвания, вторият – за по-бързо възстановяване след травми и операции, а третият - за диаметрална терапия за възстановяване след травми и операции с помощта на високочестотен ток. \r\nБлагодарност към работата на Любомир Ганев и председателя на Sixtus Масимо Маручи изрази министърът на младежта и спорта Красен Кралев. „Аз съм много радостен и благодарен на г-н Маручи и г-н Ганев, че направиха това дарение за нашия Център за функционални изследвания и рехабилитация на спортисти, защото наистина през последните няколко години полагаме усилия този център да работи пълноценно“, заяви министър Кралев. Той изрази надежда центърът все повече да се използва от българските федерации и обяви, че достъпът до него се предоставя безплатно на всички български елитни спортисти.\r\n40 хиляди лева е стойността на новата медицинска апаратура, която ММС получи като дарение, обяви Любомир Ганев - член на УС на Българска федерация по волейбол и вицепрезидент на БОК, който е представител на италианската компания производител на апаратурата в България - Sixtus. Според Ганев най-важното е, че нашите атлети ще имат шанса да разполагат с възможно най-качествени продукти. Той допълни, че целта е да се предложат най-добрите условия за българските спортисти за правилно провеждане на спортна подготовка.", "date": "2018.03.05", "title": "Министерство на младежта и спорта се сдоби с модерна медицинска апаратура за рехабилитация (ОБЗОР)"}
{"url": "http://www.focus-news.net/news/2018/03/05/2496194/blagoevgrad-detsata-ot-futbolnata-shkola-na-simitli-shte-vzemat-uchastie-v-mini-svetovnoto-parvenstvo-v-sofiya.html", "text": "Децата от футболната школа на Симитли ще вземат участие в мини световното първенство в София. Това съобщиха за Радио „Фокус“ – Пирин от Община Симитли.  Българска асоциация мини футбол организира мини световно първенство за деца, родени 2008 година. Събитието ще се проведе по същото време, когато ще е и Мондиал 2018 в Русия, стартиращ на 15 юни. 32 детско-юношески школи ще участват в мини световното първенство в София, в което ще участват и децата от школата на „Септември“ (Симитли).\r\nВече беше теглен жребий, който определи коя школа кой отбор от голямото световно ще представлява. Малчуганите ще играят по същата програма, каквато ще бъде и на Световното в Русия. „Септември“ (Симитли) ще играят с екипа на Швеция. На тегленето присъстваха Пламен Скендерски и Антон Бачев. С тях водеха деца от школата на „Септември“, които да усетят идеята на играта.\r\nМини световното първенство ще се проведе под патронажа на Руското посолство, а лице на турнира ще бъде Георги Пеев.", "date": "2018.03.05", "title": "Благоевград: Децата от футболната школа на Симитли ще вземат участие в мини световното първенство в София"}
{"url": "http://www.focus-news.net/news/2018/03/05/2496210/blagoevgrad-72-narusheniya-e-konstatirala-prez-yanuari-inspektsiyata-po-truda-pri-proverki-za-bezopasnost-pri-stroitelno-montazhni-raboti.html", "text": "През месец януари „Инспекцията по труда“- Благоевград е извършила 16 проверки относно осигуряване на здраве и безопасност при извършване на строително-монтажни работи, включително и на обекти, на които се извършват дейности по санирането по Националната програма за енергийна ефективност на многофамилни жилищни сгради. Това каза за Радио „Фокус“- Пирин Славянка Симитчийска, директор Дирекция „Инспекция по труда“- Благоевград. Констатирани са 72 нарушения на трудовото законодателство. „Най-честите нарушения са свързани с липсата на ежедневен инструктаж на строителните работници, недостатъчен контрол относно използването на личните предпазни средства от работещите, липсата на ограждения, парапети на обектите. За отстраняването им са предприети принудителни административни мерки – 72 задължителни предписания. Съставен е 1 акт за административно нарушение на ЗБУТ“, каза Симитчийска.\r\nЛора КАЛЧЕВА", "date": "2018.03.05", "title": "Благоевград: 72 нарушения е констатирала през януари Инспекцията по труда при проверки за безопасност при строително-монтажни работи"}
{"url": "http://www.focus-news.net/news/2018/03/05/2496177/politico-stiyv-banan-sravni-italianskite-izbori-s-pobedata-na-donald-tramp.html", "text": "Бившият главен стратег на президента на САЩ Доналд Тръмп Стийв Банън сравни успеха на крайнодясната „Лига“ на италианските парламентарни избори с резултата от президентските избори в САЩ през 2016 г., предава  Politico.\r\n„Те получиха 20% от гласовете в Тоскана, което е традиционно лява територия. Това може да се сравни с това как щатът Уисконсин гласува за Тръмп“, заяви Банън. \r\nБанън, който по-рано заяви, че подкрепя Матео Салвини, председателя на „Лигата“ заяви, че вярва, че коалиция между нея и „Движение 5 звезди“ може да свърши работа на Италия. „Ако те се обединят , те ще имат голям мандат за управление“, убеден е бившият главен стратег.  Виктор Турмаков", "date": "2018.03.05", "title": "Politico: Стийв Банън сравни италианските избори с победата на Доналд Тръмп"}
{"url": "http://www.focus-news.net/news/2018/03/05/2496211/sport-ot-sezon-2018-19-italianskoto-parvenstvo-shte-poluchi-zimna-pauza.html", "text": "Председателят на Националния олимпийски комитет на Италия Джовани Малаго съобщи, че ще бъдат внесени радикални изменения в структурата на календара на футболната Серия А за сезон 2018-2019 г. В новата система се предвижда зимна пауза. \r\nМалаго уточни, че следващият сезон ще започне на 19 август. През следващия сезон ще има две паузи – през септември и април. Също така ще бъде въведен формат на т.нар. „Боксинг дей“ – мачовете ще се състоят на 22, 26 и 30 декември, а след това сезонът ще бъде възобновен на 20 януари. \r\nЩе бъдат въведени изменения и трансферния прозорец на италианското първенство. Летният затваря на 18 август – 24 часа преди началото на сезона.  Зимният затваря на 19 януари.  Виктор Турмаков", "date": "2018.03.05", "title": "Спорт: От сезон 2018-19 италианското първенство ще получи зимна пауза"}
{"url": "http://www.focus-news.net/news/2018/03/05/2496212/plovdiv-darenie-za-21-detski-gradini-v-obshtina-karlovo-podgotvyat-dobrovoltsi-ot-frantsiya.html", "text": "Дарение за 21 детски градини в община Карлово подготвят доброволци от Франция. Това каза за Радио „Фокус“ – Пловдив Цветина Захарлиева, ръководител на Младежки информационен център в Карлово. „Миналата година посрещнахме френския корпус за солидарност около 12 август, Международният ден на младежта, когато 120 френски доброволеца с 40 автомобила пристигнаха в Карлово с дарение канцеларски материали, училищни пособия, които след това нашите младежи разпределиха за всички училища на територията на община Карлово. Тази година планирахме инициативата да бъде насочена към детските градини“, каза Цветина Захарлиева. Тя коментира, че тази година френските доброволци са 180, които ще пристигнат с 60 автомобила и около 6 тона дарение. То включва дъска за мултимедия и прожектори, картони, цветни моливи и химикали и ще бъде направено на 12 август - Международния ден на младежта. „С нашите младежи доброволци ще ги посрещнем на стадиона в Карлово. Тази година с деца от детските градини ще направим по-интерактивна програма. Миналата година учениците играха с младежкия футболен отбор приятелски футболен мач. Планираме забавни игри, като самите доброволци изявиха желание да направим игри и спортни състезания за децата“, коментира Цветина Захарлиева. Миналата седмица секретарят на Община Карлово Стефан Стефанов и ръководителят на Младежки информационен център в Карлово Цветина Захарлиева посрещнаха ръководния екип на френския корпус за солидарност, които по инициатива на Младежкия център през 2017 подариха 4 тона училищни и канцеларски материали за училищата на Община Карлово.\r\nВесела КРЪСТЕВА", "date": "2018.03.05", "title": "Пловдив: Дарение за 21 детски градини в община Карлово подготвят доброволци от Франция"}
{"url": "http://www.focus-news.net/news/2018/03/05/2496213/veliko-tarnovo-rabotni-zaplati-v-razmer-na-nad-50-000-leva-sa-zabavili-rabotodateli-ot-oblastta-prez-mesetsite-dekemvri-i-yanuari.html", "text": "Изплащането на работни заплати в размер на над 50 000 лева са забавили работодатели от област Велико Търново през месеците декември и януари. Това съобщи за Радио „Фокус“ – Велико Търново инж. Невена Стефанова, директор Дирекция „Инспекция по труда“ – Велико Търново. Тя посочи, че сумата, за която са сигнализирали работниците е в размер на 50 867 лева. За забавените плащания на трудовите възнаграждения са предприети принудителни административни мерки. След намесата на Дирекция „Инспекция по труда“ – Велико Търново са изплатени на ощетените работници 115 969 лева. „Разликата в цифрите се дължи на стари забавени трудови възнаграждения, изплатени през тези два месеца“, обясни инж. Стефанова. Тя посочи, че голяма част от забавените заплати са на лица, работещи като охранители. По думите й няма фирми на територията на областта, които да бавят трудови възнаграждения повече от два месеца.\r\nНадежда КРЪСТЕВА", "date": "2018.03.05", "title": "Велико Търново: Работни заплати в размер на над 50 000 лева са забавили работодатели от областта през месеците декември и януари"}
{"url": "http://www.focus-news.net/news/2018/03/05/2496215/ivan-vasilev-lovno-ribarsko-sdruzhenie-sokol-1911-dopuskat-se-narusheniya-po-vreme-na-lovniya-sezon-no-v-poslednite-godini-broyat-im-znachitelno-namalya.html", "text": "Допускат се нарушения по време на ловния сезон. Това каза за Радио „Фокус“ – Пирин Иван Василев, председател на ловно-рибарско сдружение „Сокол 1911“ - Благоевград. По думите му тази година на територията на сдружението е било установено нарушение за ловуване в неразрешено време без разрешително, което се счита за най-грубото бракониерство. Вследствие на това, тъй като не са били открити извършителите, се е стигнало до наказване на цялата ловна дружина със заповед  на директора на Горското стопанство. Василев допълни, че има и други по-леки нарушения, случили се по време на ловния сезон. „Например превишаване броя на ловците в дружинките за групов лов на дива свиня – с един двама души. Или невписан лов в разрешителното за ловуване, особено след нова година, когато се подновяват  членските карти“, каза още той. Иван Василев подчерта, че нарушението впоследствие се установява бързо. Той допълни, че това са най-често санкционираните нарушения, защото те се документират и никой не може да скрие за дадено нарушение. „Също така има и понякога, но много рядко се случва, ловуване без разрешително, особено за  водоплаващи и пернат дивеч”, коментира ловецът. Иван Василев подчерта, че в последните години нарушенията частично са намалели.\r\nКристина МИТКОВА", "date": "2018.03.05", "title": "Иван Василев, ловно-рибарско сдружение „Сокол 1911“: Допускат се нарушения по време на ловния сезон, но в последните години броят им значително намаля"}
{"url": "http://www.focus-news.net/news/2018/03/05/2496217/veliko-tarnovo-s-blizo-200-sa-se-uvelichili-uchenitsite-v-sportnoto-uchilishte-v-grada-ot-otkrivaneto-mu-prez-2012-godina.html", "text": "С близо 200 са се увеличили учениците в Спортното училище във Велико Търново от откриването му през 2012 година до днес. Това съобщи за Радио „Фокус“ – Велико Търново Снежина Михова, директор на учебното заведение. Тя посочи, че първата година в училището са се обучавали 98 деца в четири паралелки – 5, 6, 7 и 8 клас. В общежитието са били настанени 21 ученика, а педагогическият персонал е бил от 11 човека – 4 учители и 7 треньора плюс трима възпитатели. Днес учениците на Спортното училище са 290, разпределени в 15 паралелки. Настанените учениците в общежитията към момента са 98, а педагогическият персонал е от 40 учители и треньори и трима възпитатели. Непедагогическият персонал е от 9 човека. „Когато подавахме информация в Националната статистика, отговорът им беше, че Спортно училище – Велико Търново е най-бързо развиващата се институция в града“, посочи Снежина Михова.\r\nТя припомни, че учебното заведение е открито на 12 юли 2012 година по предложение на Общински съвет и на кмета на Община Велико Търново инж. Даниел Панов, със заповед на министъра на образованието и науката. Училището е поместено в сградата на СУ „Г. С. Раковски“, в квартал „Бузлуджа“. Сградата е 4-етажна монолитна постройка с 3368 кв. метра застроена площ, построена през 1992 година.\r\nНадежда КРЪСТЕВА", "date": "2018.03.05", "title": "Велико Търново: С близо 200 са се увеличили учениците в Спортното училище в града от откриването му през 2012 година"}
{"url": "http://www.focus-news.net/news/2018/03/05/2496184/reuters-predsedatelyat-na-kongresa-na-sasht-prizova-donald-tramp-da-ne-nalaga-novi-mita.html", "text": "Председателят на Конгреса на САЩ Пол Райън призова президента Доналд Тръмп да не налага нови вносни мита върху стоманата и алуминия, позовавайки се върху рисковете за икономиката, предава  Reuters.\r\n„Ние сме извънредно притеснени от последствията от търговската война и призоваваме Белия дом да не изпълнява плана си“, заяви Райън. Той допълни, че приетите наскоро реформи в данъчното законодателство „са засилили икономиката и ние със сигурност не искаме да подложим на риск тези успехи“.  Виктор Турмаков", "date": "2018.03.05", "title": "Reuters: Председателят на Конгреса на САЩ призова Доналд Тръмп да не налага нови мита"}
{"url": "http://www.focus-news.net/news/2018/03/05/2496179/new-york-times-donald-tramp-zayavi-che-shte-nalozhi-mita-varhu-kanada-i-meksiko-ako-usloviyata-na-nafta-ne-bata-predogovoreni.html", "text": "Президентът на САЩ Доналд Тръмп потвърди, че Канада и Мексико ще бъдат засегнати от неговите планирани вносни мита върху стоманата и алуминия, пише   New York Times.\r\nТръмп потвърди, че не е доволен от търговския дефицит с Мексико и Канада. Той заяви, че митата върху металите ще бъдат премахнати, докато не бъде сключено „ново и справедливо“ споразумение за свободна търговия на мястото на съществуващото Северноамериканско споразумение за свободна търговия (НАФТА), което президентът от дълго време критикува.  \r\nСъщевременно той призова Канада „да се държи по-добре с американските фермери“, а Мексико „да направи повече“ по въпроса за спирането на наркотиците, пристигащи в САЩ.  Виктор Турмаков", "date": "2018.03.05", "title": "New York Times: Доналд Тръмп заяви, че ще наложи мита върху Канада и Мексико, ако условията на НАФТА не бъта предоговорени"}
{"url": "http://www.focus-news.net/news/2018/03/05/2496190/politico-partiya-italiya-napred-smyata-che-desnitsata-tryabva-da-poluchi-mandat-za-formirane-na-pravitelstvo.html", "text": "Партия „Италия, напред“  (Forza Italia) на бившия министър-председател Силвио Берлускони съобщи, че водената от нея десноцентристка коалиция, включваща „Лигата“ на Матео Салвини, трябва да получи мандат за формиране на правителство, предава  Politico.\r\nПартията съобщи, че Берлускони и Салвини са се срещнали този следобед. Предварителните резултати показват, че „Лигата“ изпреварва „Италия, Напред“ с около 3 процента. \r\nПървоначалните резултати демонстрират, че двете партии ще трябва да се съюзят с други, за да формират управляваща коалиция. Виктор Турмаков", "date": "2018.03.05", "title": "Politico: Партия „Италия, напред“ смята, че десницата трябва да получи мандат за формиране на правителство"}
{"url": "http://www.focus-news.net/news/2018/03/05/2496218/makfaks-makedoniya-za-blizo-tri-desetiletiya-nad-40-protsenta-ot-naselenieto-na-albaniya-e-napusnalo-stranata.html", "text": "В периода от 1990 г. до 2017 г. над 40 % от населението на Албания е напуснало страната, предава македонската информационна агенция „Макфакс“.\r\nПо данни на Института за статистика на Албания (ИНСТАТ) в страната живеят 2,7 млн. души, като за последните близо три десетилетия държавата са напуснали 1,5 млн. души. Най-големият брой албански емигранти живеят на територията на Италия (над 460 хил.), следвана от Гърция и САЩ. Тереза Герова", "date": "2018.03.05", "title": "„Макфакс“ (Македония): За близо три десетилетия над 40 процента от населението на Албания е напуснало страната"}
{"url": "http://www.focus-news.net/news/2018/03/05/2496219/sport-sled-12-godini-na-varha-andi-mari-veche-ne-e-parva-raketa-na-velikobritaniya.html", "text": "Анди Мъри бе първа ракета на Великобритания в продължение на 12 години, но от тази седмица бе изместен от сънародника му Кайл Едмънд, който вече е номер едно тенисист в Обединеното кралство. \r\nКонтузия стана причина Мъри да загуби осем места в световната ранглиста, където е поставен под номер 29. На свой ред Едмънд се придвижи с една позиция нагоре до номер 24. 23-годишният тенисист също отсъстваше известно време от корта заради вирусно заболяване, но се завръща за мачовете от турнира Индиън Уелс.", "date": "2018.03.05", "title": "Спорт: След 12 години на върха - Анди Мъри вече не е първа ракета на Великобритания"}
{"url": "http://www.focus-news.net/news/2018/03/05/2496220/mkd-makedoniya-zakonat-za-ezitsite-vliza-za-treto-chetene-v-parlamenta.html", "text": "Законът за употребата на езиците влиза за трето четене в парламента на Македония, съобщава скопското електронно издание MКД, като допълва, че това ще се случи в рамките на 32-та сесия на Събранието, насрочена за вторник, 6 март. \r\nВъпреки това не е ясно дали дебатът за измененията на закона ще се състои или ще бъде отменен от председателя на парламента Талат Джафери. В тази връзка от редакцията припомнят, че опозиционната партия ВМРО-ДПМНЕ внесе общо 35 хил. предложения за изменения на закона. Депутатите от водената от Християн Мицковски партия обявиха, че ще се върнат в парламентарната зала само при условие, че бъдат обсъдени промените на закона. Към настоящия момент ВМРО-ДПМНЕ продължава бойкота на работата на законодателната власт, като изисква освобождаването на народните представители от редиците си, задържани заради събитията в парламента от 27 април миналата година. \r\nСлед проведената в неделя среща между македонския премиер Зоран Заев и председателя на ВМРО-ДПМНЕ стана ясно, че по отношение на Закона за употреба на езиците няма никаква промяна около евентуалното сближаване на позициите на партиите. Всички опити за постигане на споразумение или оттегляне на предложенията за изменения бяха неуспешни, припомнят от редакцията. Тереза Герова", "date": "2018.03.05", "title": "МКД (Македония): Законът за езиците влиза за трето четене в парламента"}
{"url": "http://www.focus-news.net/news/2018/03/05/2496222/po-vazhnoto-ot-sporta-prez-denya-sporten-obzor.html", "text": "Тенис: Капитанът на националния отбор по тенис за мъже за „Купа Дейвис“ Тодор Енев обяви състава на отбора за предстоящите мачове от група III на зона Европа. В него влизат Димитър Кузманов, Александър Лазов, Васил Младенов и Адриан Андреев, но не и Григор Димитров.\r\nФутбол: От сезон 2018-19 италианското първенство ще получи зимна пауза. Ще бъдат въведени изменения и трансферния прозорец. Летният ще приключва на 18 август, а зимният – на 19 януари.", "date": "2018.03.05", "title": "По-важното от спорта през деня (Спортен обзор)"}
{"url": "http://www.focus-news.net/news/2018/03/05/2496193/anadolu-agency-turskite-vaorazheni-sili-veche-kontrolirat-okolo-polovinata-za-zaemane-teritoriya-na-afrin.html", "text": "Турският вицепремиер Бекир Боздаг заяви, че близо половината от територията, която турските въоръжени сили планират да заемат с операция „Маслинова клока“ в сирийската провинция Африн, е вече под техен контрол, предава  Anadolu Agency.\r\n„По време на операция „Маслинова клонка“ вече 112 села са под контрол“, заяви Боздаг. Той допълни, че 702 от общо 1920 кв. км. са поети под контрол в Африн. Той допълни, че от началото на операцията са неутрализирани 2795 „терористи“. \r\nНа 20 януари Турция започна операцията да прочисти от сирийския регион кюрдските части, смятани от нея за терористични организации. Тя цели установяването на сигурност и стабилност по границите на Турция. Виктор Турмаков", "date": "2018.03.05", "title": "Anadolu Agency: Турските въоръжени сили вече контролират около половината за заемане територия на Африн"}
{"url": "http://www.focus-news.net/news/2018/03/05/2496223/anadolu-agency-mevlyut-chavushoglu-shte-obsadi-s-germanskiya-vanshen-ministar-ekstraditsiyata-na-siriyski-kyurdski-lider.html", "text": "Министърът на външните работи на Турция Мевлют Чавушоглу обяви пред журналисти в понеделник, че ще разисква въпроса относно екстрадирането на бившия съпредседател на сирийската кюрдска Партия на демократичния съюз (ПДС) Салих Муслим с германския си колега Зигмар Габриел, предава Anadolu Agency, като допълва, че за последно Муслим е забелязан във ФРГ. \r\n„Усилията ни за екстрадирането на Муслим не се ограничават само до Чешката република или Германия. Ще следваме Муслим, където и да отиде“, увери Чавушоглу.\r\nТурция е поискала от германските власти да задържат и екстрадират сирийския кюрдски лидер, издирван от Анкара, съобщиха източници на агенцията, пожелали анонимност.\r\nМуслим бе арестуван на 25 февруари в чешката столица Прага, след като Турция изиска задържането му. Два дни по-късно той бе освободен, въпреки че Анкара води срещу него дело за смъртоносна атака в столицата от 2016 г. Срещу Муслим е издадена международна заповед за арест, а от Интерпол е изискано издирването му с т.нар. червена бюлетина. \r\nМинистерството на вътрешните работи на Турция обяви награда от един милион долара за ареста на Муслим, припомня агенцията.Тереза Герова", "date": "2018.03.05", "title": "Anadolu Agency: Мевлют Чавушоглу ще обсъди с германския външен министър екстрадицията на сирийски кюрдски лидер"}
{"url": "http://www.focus-news.net/news/2018/03/05/2496214/oon-zaradi-obstreli-dostavyaneto-na-humanitarna-pomosht-v-iztochna-guta-e-prekasnato.html", "text": "ООН съобщи, че конвоят, доставящ необходимата помощ в контролирания от сирийската опозиция анклав Източна Гута край Дамаск, е прекъснал мисията си предсрочно и е напуснал района заради обстрели, предава  AFP.\r\nАгенцията за бежанците на ООН съобщи, че конвоят с хуманитарна помощ е бил в град Дума в Източна Гута в продължение на девет часа. \r\n„Доставихме колкото можахме докато ни обстрелваха“, съобщи представителят на агенцията в Сирия Саджад Малик. „Гражданите са блокирани в трагична ситуация“.  Виктор Турмаков", "date": "2018.03.05", "title": "ООН: Заради обстрели доставянето на хуманитарна помощ в Източна Гута е прекъснато"}
{"url": "http://www.focus-news.net/news/2018/03/05/2496221/bbc-bivsh-polkovnik-ot-ruskoto-gru-e-v-kritichno-sastoyanie-sled-predpolagaemo-otravyane-vav-velikobritaniya.html", "text": "Бивш полковник от руското Главно разузнавателно управление (ГРУ) е хоспитализиран в критично състояние в британския град Солзбъри, след като е бил подложен на въздействието на неизвестно вещество, предава BBC.\r\nСергей Скрипал, на 66 години, е получил убежище в Обединеното кралство след шпионски скандал между САЩ и Русия през 2010 г. Той и 33-годишна жена са открити в безсъзнание на пейка в търговски център в Солсбъри в неделя следобед. \r\nКъм настоящия момент няма информация за това какво е веществото. Полицията разследва дали е извършено престъпление или става въпрос за инцидент. \r\nОт редакцията припомнят, че през 2006 г. Скрипал бе осъден в Русия на 13 г. затвор за шпионаж в полза на Великобритания. Той бе признат за виновен по обвинения, че е предал и разобличил идентичността на агенти на руските специални служби, работещи под прикритие в Европа, на британското разузнаване MI6.  Тереза Герова", "date": "2018.03.05", "title": "BBC: Бивш полковник от руското ГРУ е в критично състояние след предполагаемо отравяне във Великобритания"}
{"url": "http://www.focus-news.net/news/2018/03/05/2496216/ria-novosti-ruskiyat-vanshen-ministar-izrazi-sazhalenie-che-ne-vsichki-strani-ot-zapada-sa-gotovi-da-se-darzhat-spravedlivo-sas-siriya.html", "text": "Руският външен министър Сергей Лавров заяви, че Москва съжалява , че не всички западни страни са готови да се държат честно със Сирия, предава РИА Новости.\r\n„Трябва да се работи честно. За жалост, засега това не достига на нашите западни колеги“, заяви Лавров, описвайки ситуацията, наложила се около разрешаването на конфликта в Сирия. Виктор Турмаков", "date": "2018.03.05", "title": "РИА Новости: Руският външен министър изрази съжаление, че не всички страни от Запада са готови да се държат справедливо със Сирия"}
{"url": "http://www.focus-news.net/news/2018/03/05/2496189/afp-mateo-rentsi-podade-ostavka-kato-predsedatel-na-demokratichnata-partiya-na-italiya.html", "text": "Матео Ренци, председател на управляващата лявоцентристка Демократична партия на Италия съобщи официално, че подава оставка, след като партията понесе смазващо поражение на изборите в неделя, предава  AFP.\r\n„Очевидно е, че подавам оставка като председател на Демократическата партия“, заяви Ренци пред репортери в Рим, след като резултатите показаха, че тя заема едва трето място. Виктор Турмаков", "date": "2018.03.05", "title": "AFP: Матео Ренци подаде оставка като председател на Демократичната партия на Италия"}
