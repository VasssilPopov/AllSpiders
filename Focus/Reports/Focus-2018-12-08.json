{"url": "http://www.focus-news.net/news/2018/12/08/2599765/predstoyashti-mezhdunarodni-sabitiya-za-9-dekemvri-agentsiya-fokus.html", "text": "*** Про-Брекзит демонстрация организирана от Британската партия на независимостта (ЮКип) \r\n*** Предсрочни парламентарни избори, насрочени седем месеца след протестите, довели на власт Никол Пашинян \r\n*** Продължава Международната конференция за климата с участието на повече от 200 страни \r\n*** Студентски протести срещу корупцията в образованието, високите семестриални такси и условията на живот в общежитията", "date": "2018.12.08", "title": "Предстоящи международни събития за  9 декември   (Агенция \"Фокус\")"}
{"url": "http://www.focus-news.net/news/2018/12/08/2599762/sofiya-tir-se-e-obarnal-na-am-hemus-sled-razklona-za-botevgrad-v-posoka-varna.html", "text": "ТИР се е обърнал на АМ „Хемус“ след разклона за Ботевград в посока Варна, съобщи слушател на Радио „Фокус“. Инцидентът е станал на около 500 метра след разклона за Ботевград. На мястото има пътна полиция, движението в района е затруднено.", "date": "2018.12.08", "title": "София: ТИР се е обърнал на АМ „Хемус“ след разклона за Ботевград в посока Варна"}
{"url": "http://www.focus-news.net/news/2018/12/08/2599763/the-new-yotk-times-zetyat-na-donald-tramp-e-prodalzhil-da-kontaktuva-sas-sauditskiya-prestolonaslednik-sled-ubiystvoto-na-dzhamal-hashogi.html", "text": "Старшият съветник и зет на американския президент Джаред Кашнър е продължил да работи в тясно сътрудничество с престолонаследника на Саудитска Арабия Мохамад бин Салман след убийството на Джамал Хашоги, пише авторитетният вестник  The New York Times . \r\nСпоред  източници на изданието в Белия дом престолонаследникът на Саудитска Арабия и неговите съветници систематично развиват отношенията на лично ниво с Кашнър Принцът, с цел укрепването на диалога с администрацията във Вашингтон, се е свързал със старши съветника на Тръмп преди повече от две години, пише вестникът, цитирайки документи, с които разполага, електронна поща и текстови съобщения. Според публикацията делегация от Саудитска Арабия с доверени лица на престолонаследника е посетила  Съединените щати през ноември 2016 г., когато Тръмп беше избран за държавен глава. \r\nСпоред вестника Кашнър и Мохамад бин Салман редовно говорят по телефона и обменят кратки съобщения. Тази практика не е прекъсвала и след убийството на Хашоги. Източници на вестника се опасяват, че старшият съветник на Тръмп може да бъде повлиян от Рияд и да действа в саудитски интерес. Зетят на Тръмп, заедно с други официални лица, разработи план на САЩ за разрешаване на палестинско-израелския конфликт и направи няколко пътувания до Близкия изток миналото лято, включително Саудитска Арабия, Йордания, Египет, Израел и Катар, припомня изданието.  Юлиян Марков", "date": "2018.12.08", "title": "The New Yotk Times:  Зетят на Доналд Тръмп е продължил да контактува  със саудитския престолонаследник след убийството на Джамал Хашоги"}
{"url": "http://www.focus-news.net/news/2018/12/08/2599766/nimh-utre-valezhi-shte-ima-v-yugoiztochnite-rayoni-na-stranata-maksimalnite-temperaturi-shte-sa-mezhdu-5-i-10.html", "text": "През нощта, главно в Западна България ще има превалявания от дъжд и на отделни места не са изключени поледици. Ще духа до умерен запад-северозападен вятър. Минимални температури между минус 1° и 4°. Атмосферното налягане ще продължи да се понижава. Ще бъде по-ниско от средното за декември. Утре от запад облачността временно ще се разкъса и намалее, но през по-голямата част от деня над Източна България ще се задържи значителна и на места в югоизточните райони ще има валежи от дъжд. Ще духа слаб до умерен запад-северозападен вятър, който след обяд временно ще се ориентира от юг-югозапад. Максимални температури между 5° и 10°, в София около 5°. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ) към Българската академия на науките (БАН). \r\nПрез нощта срещу понеделник от запад облачността отново ще се увеличи и ще започнат валежи от дъжд, а вятърът ще се ориентира от северозапад, ще е до умерен, и с него ще започне да прониква по-студен въздух. \r\nНад Черноморието облачността ще бъде значителна и главно по южното крайбрежие ще има превалявания от дъжд. Максималните температури ще са 8°-10°. Температурата на морската вода е 8-9°. Вълнението на морето ще бъде 1-2 бала. \r\nВ планините облачността също ще намалее до слънчево време. Ще духа умерен западен вятър. Максимална температура на 1200 метра около 4°, на 2000 метра – около минус 2°. \r\nВ понеделник валежите ще обхванат страната, като в Предбалкана и по високите котловинни полета ще са от сняг, по Черноморието и в Югоизточна България - от дъжд. Във вторник след временно спиране на валежите те отново ще се активизират, като със застудяването на места и в Източна България дъждът ще премине в сняг. В сряда се очаква временно отслабване, на места и спиране на валежите и разкъсване на облачността. Ще духа умерен и временно силен северозападен вятър и с него ще нахлува студен въздух. Температурите ще се понижат и минималните в сряда ще бъдат между минус 4° и 1°, а максималните - между 2° и 7°.", "date": "2018.12.08", "title": "НИМХ: Утре валежи ще има в югоизточните райони на страната - максималните температури ще са между 5° и 10°"}
{"url": "http://www.focus-news.net/news/2018/12/08/2599768/40-godishna-voennosluzheshta-e-bila-ubita-v-sopot-ima-zadarzhan-za-ubiystvoto-obzor.html", "text": "40-годишната военнослужеща Десислава Стоянова е била убита в град Сопот. За извършеното убийство е задържан 42-годишният Светослав Каменов, неин приятел. На брифинг по повод тежкото криминално престъпление окръжният прокурор на град Пловдив Румен Попов изнесе подробности за случая.  \r\nДесислава Стоянова не се е явила на работа на 30 ноември, вследствие на което Военната прокуратура е започнала досъдебно производство за отклоняване от военна служба и са започнали издирвателни мероприятия за установяване на местонахождението на жената.  \r\nЗа издирване е обявен и Светослав Каменов, с когото Стоянова се е срещнала последно, преди да изчезне - вечерта на 29 ноември. 42-годишният мъж се укривал до 7 декември в района на  село Зверино в област Враца. Малко преди да бъде задържан, той е направил контакт със свой родственик, който работи в органите на полицията. Благодарение на усилията на служителите на МВР, Каменов е задържан, а трупът на 40-годишната Десислава е открит в шкаф в обитаваното от него жилище в град Сопот със счупен врат и с множество наранявания по лицето.  \r\nРаботи се по всички версии за убийството като водещият мотив към момента са неуредени финансови взаимоотношения. „Убитата е дала личния си автомобил на задържания Светослав Каменов да го ремонтира. Той от своя страна го е закарал в автоморга в Сопот, където полицията го намира в смачкано състояние, подготвен за скрап. Не открихме документите на колата в моргата, тъй като са били в  убитата. Поради тази причина Светослав не е успял да получи съответната сума от моргата, където беше оставил автомобила. С оглед на това, че убитата Десислава е стояла две седмици без автомобил, се предполага че му е потърсила сметка. Тогава вероятно е възникнал скандал между тях. Това е наше предположение, засега няма категорични данни, че това се е случило точно по този начин“, коментира директорът на ОДМВР-Пловдив старши комисар Атанас Илков. \r\nИ към настоящият момент се извършват множество процесуално-следствени действия по разследването. В зависимост от събраните доказателства ще се направи преценка за точната правна квалификация на деянието. Предстои да му бъде повдигнато обвинение на Светослав Каменов. За извършеното убийство той може да получи от 10 до 20 години затвор.  \r\nСветослав Каменов е бивш военнослужещ, участвал е в три задгранични мисии като рейнджър – в Ирак, като по първоначалните данни е един от пострадалите в мисията ни в Кербала, също в Афганистан. Впоследствие става обучител по военно-тактическа подготовка на рейнджъри, които са обучавани за специални мисии в чужбина. 42-годишният мъж е осъждан многократно – през 2010 година за управление на автомобил в нетрезво състояние и за настъпване на пътнотранспортно произшествие със значителни имуществени вреди, през 2013 година за отклоняване от военна служба, също за подаване на неверен сигнал за наличие на взривни устройства в клонове на банки в Карлово Сопот, а през 2014 година Районният съд в Мездра го е признал за виновен за неплащане на 2 месечни вноски по издръжка. За последното му провинение не му е било наложено наказание, тъй като Каменов е успял да заплати натрупаната сума за издръжките.", "date": "2018.12.08", "title": "40-годишна военнослужеща е била убита в Сопот, има задържан за убийството (ОБЗОР)"}
{"url": "http://www.focus-news.net/news/2018/12/08/2599767/sofiya-vremenno-se-ogranichava-dvizhenieto-v-izprevarvashtata-lenta-pri-km-43-na-am-hemus-v-posoka-varna-poradi-ptp.html", "text": "Временно се ограничава движението в изпреварващата лента при км 43 на АМ \"Хемус\", в посока Варна поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява в активната лента и се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.12.08", "title": "София: Временно се ограничава движението в изпреварващата лента при км 43 на АМ \"Хемус\", в посока Варна поради ПТП"}
{"url": "http://www.focus-news.net/news/2018/12/08/2599764/veliko-tarnovo-novo-mobilno-prilozhenie-pozvolyava-podavane-na-signali-za-narusheniya-v-zashtiteni-zoni-v-oblastta.html", "text": "Чрез мобилното приложение INCOLAB гражданите ще могат да подават сигнали при нарушения в защитените зони за опазване на дивите птици. В него са включени екземплярите, които живеят на остров Вардим и рибарници Хаджи Димитрово. Това съобщи за  Радио „Фокус“ – Велико Търново  Милка Асенова, отговаряща за връзки с обществеността в Екоинспекцията в старата столица. Информацията ще постъпва в Регионалната инспекция по околната среда и водите във Велико Търново и след проверка подателят ще получава отговор за констатациите и предприетите мерки. \r\nПриложението е достъпно чрез Google Play за всички притежатели на мобилни устройства (таблети, смартфони) и е напълно безплатно. То е структурирано в три различни секции: Начало, Инциденти и Видове, всяка от тях със специфична функционалност. \r\nТо е разработено по проект „Иновативно и съвместно управление на зони от Натура 2000 в трансграничния регион на река Дунав\", финансиран по Програма ИНТЕРРЕГ V-A Румъния – България, в партньорство между РИОСВ – Велико Търново и Националната служба за екологична охрана на Румъния. Приложението е част от създадената по проекта информационна система INCOLAB, която позволява структурираното управление на цялата информация за четирите защитени природни територии, включени в проекта – остров Вардим, рибарници Хаджи Димитрово, устието на река Олт в река Дунав и  Сухая. \r\nСподелената информацията ще позволи на Националната служба за екологична охрана на Румъния и на РИОСВ – Велико Търново да изградят база данни с различни източници и да записват информация за инциденти  в защитените територии. Постъпилите данни ще подпомага двете институции за вземане на решения  и мерки в рамките на тяхната компетентност. \r\nЛуиза ТРАНЧЕВА", "date": "2018.12.08", "title": "Велико Търново: Ново мобилно приложение позволява подаване на сигнали за нарушения в защитени зони в областта"}
{"url": "http://www.focus-news.net/news/2018/12/08/2599769/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-lesovo-i-kapitan-andreevo-na-balgaro-turskata-granitsa.html", "text": "Интензивен е трафикът за товарни автомобили на изход на ГКПП „Лесово“ и „Капитан Андреево“ на българо-турската граница. Това съобщиха от ГД „Гранична полиция“. Нормален е трафикът на всички гранични контролно-пропускателни пунктове по границите с Румъния, Сърбия, Македония и Гърция.", "date": "2018.12.08", "title": "ГД „Гранична полиция“: Интензивен е трафикът за товарни автомобили на изход на ГКПП „Лесово“ и „Капитан Андреево“ на българо-турската граница"}
{"url": "http://www.focus-news.net/news/2018/12/08/2599790/tass-broyat-na-zadarzhanite-v-parizh-dostigna-1550-dushi.html", "text": "Френският министърът на вътрешните работи Кристоф Кастанер съобщи, че броят на задържаните по време на протестите в Париж надхвърля 1550 души, предава руската агенция  TACC . \r\n„Броят на задържаните стана рекорд за Париж и в момента надвишава 1550 души. Никога преди това в Париж не са били задържани толкова хора“, подчерта Кристоф Кастанер. \r\nМинистърът също така отбеляза, че полицията и жандармерията са успели да работят успешно с помощта на бронирана техника, „която от дълго време нее била използвана във френската столица“. Инструкцията за промяна на стратегията и тактиката на действие бе издадена тази седмица от френския президент Еманюел Макрон, след като проявите на „жълтите жилетки“ на 1 декември в Париж доведоха до голям брой ранени и погроми на Шанз-Елизе. \r\nТой призна, че 8 декември е „бил труден и напрегнат ден, с много инциденти в страната и Париж“. „Но в същото време е отбелязан значително по-малък брой на пострадали“, уточни министъра. \r\nПревод и редакция: Калоян Пенков", "date": "2018.12.08", "title": "ТАСС: Броят на задържаните в Париж достигна 1550 души"}
{"url": "http://www.focus-news.net/news/2018/12/08/2599772/sofiya-stolichni-politsai-predotvratiha-sbivane-mezhdu-vrazhduvashti-fraktsii-na-fenove-na-pfk-levski.html", "text": "Столични полицаи не допуснаха сбиване между две враждуващи фракции, привърженици на софийски отбор. Това съобщиха от пресцентъра на  МВР . Днес, малко преди официалното начало на футболната среща между отборите на „Левски“ и „Етър“ на стадиона на домакините, възникна напрежение между две фракции, привърженици на столичния тим. Пред сектор А, при параклиса, между намиращите се вече там фенове и друга група, съпровождана към спортното съоръжение от полицейски екипи, възникнал остър словесен конфликт. Между двете агитки започнала размяна на остри реплики, заплахи и закани за физическа саморазправа. С цел предотвратяване на грубо нарушаване на обществения ред и сбиване полицаите предприели активни действия за въздействие и след предупреждение са употребили помощни средства – лютив спрей. Няма пострадали. Прекратено е разрастването на конфликта и е възстановен общественият ред.  \r\nНепосредствено преди началото на футболната среща на изграден контролно пропускателен пункт пред стадиона е задържан посетител със забранен предмет – метална палка. Срещу него ще бъдат предприети мерки по Закона за опазване на обществения ред при провеждане на спортни мероприятия.", "date": "2018.12.08", "title": "София: Столични полицаи предотвратиха сбиване между враждуващи фракции на фенове на ПФК \"Левски\""}
{"url": "http://www.focus-news.net/news/2018/12/08/2599770/pazardzhik-v-zookata-v-grada-sa-sazdadeni-dobri-usloviya-za-zimniya-sezon-na-zhivotnite.html", "text": "Създадени са добри условия за зимния сезон на животните от Зоокъта в Пазарджик. Това съобщи за  Радио „Фокус“ -Пазарджик  Петко Куртев, отговорник на Зоокъта. „Животните в Зоокъта, разположен на територията на „Остров Свобода“ в Пазарджик, са преминали към зимен режим на хранене, тъй като се нуждаят от по-калорична храна, която да осигурява по-голяма топлина за зимата, запасени са с с фураж“, уточни Куртев. Самите животни се подготвят за студеното време, хранят се по-обилно, козината им се сгъстява. Куртев допълни, че са  взети  мерки по поддържане на топлината в клетките на видовете животни, които не са пригодени към нашите климатични условия - маймуни, сурикати и антилопи, лъвове и тигри. \"Клетките са снабдени с печки и климатици. Ремонтирани са и някои външни огради на клетките за по-добра изолация“, коментира Куртев. \r\nРадослава МУРДЖЕВА", "date": "2018.12.08", "title": "Пазарджик: В Зоокъта в града са създадени добри условия за зимния сезон на животните"}
{"url": "http://www.focus-news.net/news/2018/12/08/2599774/tass-petro-poroshenko-shte-podpishe-zakon-sreshtu-dogovora-za-druzhba-s-rusiya.html", "text": "Президентът Петро Порошенко обеща да подпише на 10 декември закон срещу подновяването на Договора за дружба , сътрудничество и партньорство между Украйна и Руската федерация. Съгласно изявление от 29 септември, направено от украинското и руското министрество на външните работи, Договорът ще прекрати действието си на 1 април 2019 г., предава агенция  TACC . \r\n„Има известна символика в прекратяването на Договора за така нареченото приятелство с Русия. Внесох законът във Върховната Рада, вчера беше гласуван, а в понеделник ще бъда подписан. Това е историческо събитие“, заяви президентът в украинския град Лвов. \r\nНа 6 декември Върховната рада одобри решението на президента Порошенко да не удължава Договора за дружба, сътрудничество партньорство между Украйна и Руската федерация. \r\nДоговорът за дружба между Киев и Москва е подписан през май 1997 г. и влиза в сила през април 1999 г. за срок от 10 години с автоматично продължаване за следващото десетилетие, ако липсват възражения от двете страни.    \r\nПревод и редакция: Калоян Пенков", "date": "2018.12.08", "title": "ТАСС: Петро Порошенко ще подпише закон срещу Договора за дружба с Русия"}
{"url": "http://www.focus-news.net/news/2018/12/08/2599773/hristo-hristov-fizioterapevt-v-chuzhbina-ima-kampanii-za-preventsiya-na-zimni-travmi-no-v-balgariya-lipsvat.html", "text": "В чужбина има здравни кампании за предпазване при падане в зимни условия, но в България не се правят такива. Това каза за  Радио „Фокус“ – Варна  физиотерапевтът Христо Христов от възстановителен център в града. Според него липсата на профилактика от страна на здравните институции може да допринесе за получаването на тежки наранявания. По-голямата част от нараняванията през зимата са спонтанни инциденти. В много случаи хората не забелязват ледените повърхности или не са подготвени за зимните климатични условия. Образуването на поледици е основен проблем през зимните месеци във Варна. Ангажимент за почистването на улици и тротоари имат както фирмите за зимна поддръжка, така и граждани и юридически лица. Съгласно Наредбата за обществения ред във Варна управителите на търговските дружества, едноличните търговци, ръководителите на предприятия, учреждения и обществени организации, собствениците или наемателите на сгради и търговски обекти, са длъжни да отстраняват след наваляване на сняг по тротоарите и пространствата, прилежащи към сградите и търговските обекти, както и да отстраняват ледените висулки и създаващите пречки за преминаването на пешеходци натрупвания от сняг. Глобата при неспазване на разпоредбите е в размер между 50 и 250 лв.", "date": "2018.12.08", "title": "Христо Христов, физиотерапевт: В чужбина има кампании за превенция на зимни травми, но в България липсват"}
{"url": "http://www.focus-news.net/news/2018/12/08/2599549/pregled-na-osnovnite-temi-v-svetovniya-pechat-agentsiya-fokus.html", "text": "САЩ ще увеличат допълнително военното си присъствие в Гърция, като в това влиза увеличаване на американските кораби и самолети, както и разширяване на двустранните учения, заяви началникът на Обединените генерални щабове на САЩ Джоузеф Дънфорд, пише  електронното издание Military Times .\t \r\n„Ако погледнете географията и погледнете текущите операции в Либия и Сирия, потенциалните други операции в Източното Средиземноморие и географията на Гърция, възможностите са много големи“, посочи Дънфорд. \r\nАмерикански официални лица, запознати с въпроса, са обяснили, че все още няма конкретни планове за бази, но главнокомандващият въоръжените сили на САЩ в Европа генерал Къртис Скапароти разглежда няколко варианта за разширяване на военновъздушните учения на САЩ, увеличаване на капацитета на капацитета на предно-разположените пристанища за ремонти и допълнителни многостранни маневри. „Това са разговори, които генерал Скапароти и други водят в момента, докато оглеждат района за това, къде могат да разположат силите“  в следващите 5 до 10 години, е казал един от тях, цитиран от изданието. \r\nПлановете за разширяване на военното присъствие на САЩ идват, докато Гърция е изправена пред несигурност в своите отношения с Русия и Турция, посочва събеседникът на военната медия. \r\nГърция „оглежда своите съседи и вижда същата нестабилност ... която и ние“, добавя той. „Те винаги са имали притеснения от своя съюзник в НАТО Турция“. \r\nДънфорд заяви, че увеличеното използване на гръцките бази не е свързано с отношенията на САЩ с Турция и че САЩ очаква, че използването на въздушната база Инджирлик ще продължи. \r\nВъпреки това отношенията между Вашингтон и Анкара се влошиха значително през последните няколко години поради разногласия относно политиката на САЩ в Сирия, неуспешния преврат в Турция през 2016 г. и закупуването от Турция на руската система за противоракетна отбрана С-400. \r\nДискусиите за разширяването идват в резултат на нарастващото използване на гръцки пристанища и военни бази от САЩ. Тази пролет американците започнаха да работят с невъоръжени дронове MQ-9 Reaper от гръцката военновъздушна база в Лариса. Транспортният пристанищен кораб „Ню Йорк“ на два пъти акостира в страната, а самолетоносачът „Труман“ пристигна през май. Американските военни заявиха, че военното и военновъздушното присъствие в залива Суда „в някои отношения е предпочитано сега, по отношение на подкрепата си за EUCOM, за AFRICOM, за TRANSCOM и дори SOCOM“ отчасти поради увеличения трафик в подкрепа на операциите в Сирия. \r\n„Възползвахме се от залива Суда“, заяви Дънфорд. „Това там е ключова инфраструктура в региона“. \r\nПо думите на военния, САЩ не търсят нова, перманентна база, а обсъждат допълнителни възможности за военен транзит и допълнителни многостранни маневри. \r\nВъпреки собствената си икономическа криза, Гърция продължава да изразходва 2% от своя БВП за отбрана, включително подписване на договор за $1,5 млрд. със САЩ за надграждане на авионика в 85 от 129-те си изтребителя F-16. \r\nСпоразумението бе подписано през пролетта, като окончателните подробности се очаква да бъдат завършени тази есен. Гърция също ще получи 70 хеликоптера OH-58 от американската Армия Киова чрез програмата за излишно американско военно оборудване и се е договорила да модернизира четири от своите разузнавателни самолети P-3 Orion.  Президентът на Украйна Петро Порошенко заяви в статия за  американското издание The New York Times , че не бива да се допуска Русия да прехвърли своята агресия в Азовско море. \r\n„Тъй като Крим и Донбас са под окупация, нашата обща задача е да не допускаме Русия да прехвърли своята агресия в Азовско море. И „Азовският пакет санкции“ срещу Русия би било най-малкия отговор на света в този момент. Докато Западът говори, Путин действа. Дойде време да отговорим“, отбеляза Порошенко. \r\nУкраинският президент напомни, че през 2014 година за първи път в последните седем десетилетия една страна се е опитала да прекрои картата на Европа с помощта на военна агресия. \r\n„Кражбата на Кримския полуостров от Русия предизвика осъждане и икономически санкции от целия свят. Но, тъй като се появиха други новини, в Москва забравиха и тя започна да разработва ново нападение: мост, дълъг 12 мили, между материковата част на Русия и Крим“, отбеляза държавният глава. \r\n„Украинският народ няма да гледа как Русия продължава своята пълзяща анексия на нашата страна. Преди четири години, след нашата революция, Украйна не можа сама да издържи на руската военна авантюра. Но днес ние сме напълно решени и готови да се изправим срещу Русия“, пише още украинският президент. \r\n„Но нас, също така, ни е нужна подкрепа от международната общност под формата на по-нататъшни санкции срещу Москва за нейното последно нападение“, подчерта държавният глава. \r\nТой посочи, че „руската атака в Керченския пролив и Черно море“ на 25 ноември не е била отделно събитие, защото от 2014 година Русия редовно нарушава международните правила за корабоплаване и договорите за тези води и Азовско море. \r\n„Тя похити нашите енергоресурси и рибни ресурси, нанесе вреди на средствата за съществуване на Украйна, блокира трафика и търговията в нашите пристанища. През лятото Русия увеличи напрежението, като започна редовно да задържа търговските кораби, отиващи към нашите украински пристанища“, отбеляза Порошенко. \r\nПо неговите думи Русия участва в икономическа война, опитвайки се бавно да задуши украинските експортни пазари и осъдителните западни думи от тази есен само за влошили поведението на Русия. \r\n„Украинските кораби, които никога не са проявявали агресия срещу руския Военноморски флот, никога не са откривали огън, независимо от това, че са ги подстрекавали, че са били атакувани и по тях е стреляно и че са заловени на пък към дома в международни води“, съобщи президентът за събитията от 25 ноември в Азов. \r\n„Това беше непровокирано военно нападение на руските въоръжени сили срещу Украйна. Москва не се скри зад „малките зелени човечета“, както го направи в Крим през 2014 година, нейните военнослужещи не бяха в „отпуск“, както твърдеше, когато през същата година в Източна Украйна започнаха бойните действия. Този път Москва дори не се опита да заблуди света“, пише още Порошенко. \r\nУкраинският президент в заключение подчертава, че „агресията продължава, тъй като украинските военнослужещи и кораби за задържани от Русия, стотици кораби са блокирани в Азовско море, а руснаците отказват да им разрешат да минат през Керченския пролив“.  САЩ искат да наблюдават отблизо територията на Турция и да защитават терористите от „Работническата партия на Кюрдистан“ (ПКК) със своите наблюдателни пунктове, които изграждат по северната граница на Сирия под претекста, че помагат на Анкара „да предотвратява терористичните заплахи“, пише  онлайн изданието на турския консервативен ежедневник Yeni Safak . \r\nКакто пише изданието, Пентагонът е установил първият си наблюдателен пункт на хълм в сирийския район Тал Абаяд, на около 2 километра от границата с Турция, който има отличен изглед към територията на южната ни съседка. \r\nОт другата страна на границата, Турските въоръжени сили (ТВС) имат наблюдателен пост в село Йончюл, който е само на 2-2,5 км от съоръжението на Вашингтон. \r\nМинистърът на отбраната на САЩ Джеймс Матис заяви на 21 ноември, че Вашингтон установява тези постове в помощ на усилията по изчистване на последните твърдини на терористите от „Ислямска държава“ в Сирия и за да предотврати терористични заплахи. \r\n„Искаме хората да се обаждат на турците и да ги предупреждават, ако видят, че нещо излиза от района, в който оперираме“, обясни военният министър. \r\n„Ще засечем всяка заплаха, която отива към Турция. Това означава, че ще говорим с турските военни през границата“, подчерта той. \r\nВоенен експерт оцени наблюдателните постове специално за „Йени Шафак“. „Ако тяхната цел да елиминира потенциални терористични заплахи срещу Турция, те щяха да бъдат изградени поне на 15-20 километра южно от границата. Това е система, която също бе предложена от Турция на Щатите. Не може да се направи предупреждение за заплаха само на 2 километра от границата“. \r\n„Изграждането на наблюдателни пунктове само на 2 километра от границата няма никакъв друг смисъл, освен да бъде наблюдавана Турция. Те са предназначени да бъдат разузнавателни пунктове, а не наблюдателни. Това е защитна система за терористите от Партията Демократичен съюз (PYD – на сирийските кюрди) на изток от река Ефрат в Сирия“, продължи източникът. \r\n„САЩ открито планират да затруднят интервенцията на Турция на изток от Ефрат“. \r\nТурският министър на отбраната Хулуси Акар от своя страна изрази загрижеността на Анкара и предупреди Вашингтон, като заяви, че постовете ще имат \"много отрицателно въздействие\" върху двустранните отношения. \r\nКакто отбелязва вестникът, терористите от ПКК са ускорили усилията си да прехвърлят оръжията, получени от САЩ под претекста, че са им за борба срещу „Ислямска държава“, към североизточния сирийски град Тал Абаяд. Пратките ескалираха много, след като Турция започна да обстрелва позиции на сирийските кюрди в града и на изток от река Ефрат. \r\n„Йени Шафак“ напомня, че PYD и военното му крило – „Отрядите за народна самоотбрана“ (ОНС/YPG) са сирийските клонове на ПКК, която води война срещу Турция от повече от 30 години.  „Константинополската“ патриаршия реши да лиши предстоятеля на Украинската православна църква – Московска патриаршия Онуфрий от титлата митрополит Киевски. Това ще се случи след провеждането на обединителния събор и избирането на нов предстоятел на единната украинска поместна църква, пише  киевският ежедневник „День“ . \r\nСъответстващото писмо на патриарх Вартоломей е получено от митрополита от УПЦ-МП Александър (Драбинко), който е публикувал негов неофициален превод на своята страница във „Фейсбук“. \r\nВ документа се отбелязва, че йерархът на УПЦ-МП към момента носи титлата митрополит Киевски, нарушавайки канона. \r\n„Искахме да доведем до сведението на Ваше Високопреосвещенство това предварително взето решение на Майката-църква чрез назначените от нас в Киев екзарси, но, за съжаление, Вие сте отказали да взаимодействате с тях. Завръщайки се сега към същия въпрос за втори път за това Патриаршеско писмо и за обръщението към Вас като „Високопреосвещен митрополит Киевски“, в икономична форма и с милост, ние ви съобщаваме, че след изборите за Предстоятел на украинската църква от органа, който ще се състои от клирици и миряни, Вие няма да можете еклизиологично и канонически да носите титлата митрополит Киевски, която така или иначе Вие носите в момента в нарушение на описаните условия в официалните документи от 1686 година“, се отбелязва в писмото на Вартоломей. Освен това, той иска Онуфрий и йерарсите на Московската патриаршия да държат връзка с бившия митрополит Киевски Филарет и бившия митрополит Лвовски Макарий и другите с тях, тъй като те са изцяло възстановени от Фенер в архиерейството. \r\nВ същото време на Онуфрий се разрешава да участва в избора на ръководител на новата украинска автокефална църква. \r\nКакто е известно, пише „День“, съгласно условията на синодалния акт от 1686 г. за предаване на Киевската митрополия под управлението на Москва, киевските митрополити е трябвало да споменават на първо място Вселенския патриарх като свой ръководител. Но това условие не се изпълнява в течение на близо 300 години. \r\nСледователно, по логиката на Вартоломей, за нарушението на нормите на акта от 1686 година и възстановяването през тази година на директната юрисдикция на Истанбул над митрополията, Онуфрий не може да носи титлата митрополит Киевски. Руският президент Владимир Путин ще проведе разговори с гръцкия премиер Алексис Ципрас, предава  TACC .  \r\nСпоред съветника на държавния глава Юрий Ушаков, Кремъл се надява тази среща да сложи край на трудния период на отношенията между двете страни, свързани с дипломатически скандал. \r\nТова ще бъде първата среща на лидерите на Русия и Гърция тази година (на 22 март в телефонен разговор Ципрас поздрави Путин за преизбирането му като президент на Руската федерация). Последният път, когато се срещнаха на 14 май 2017 г., беше в периферията на международен форум в Пекин. През май 2016 г. руският лидер посети Гърция на официално посещение и също така участва в събитията на Атон, които отбелязаха 1000-годишнината от присъствието на руското монашество на Света гора. \r\nСпоред пресслужбата на президента на Руската федерация на срещата в петък се планира да се обсъдят пълния обхват на двустранните търговски и икономически отношения, включително съвместни инфраструктурни проекти в сектора на транспорта на газ, както и редица належащи международни и регионални проблеми. \r\nПремиерът на Русия Дмитрий Медведев ще се срещне и с гръцкия премиер в петък, преди преговорите в Кремъл. \"По време на срещата ръководителите на правителствата ще обсъдят състоянието и перспективите за руско-гръцкото търговско и икономическо сътрудничество, изпълнението на съвместни проекти в енергийния сектор, промишлеността, транспортната инфраструктура, високите технологии, селското стопанство и други области\", съобщи пресслужбата на руския премиер. \r\nПрез септември Ципрас заяви, че Атина и Москва се опитват да възстановят отношенията си след кризата през лятото, която беше предизвикана от решението на Гърция да изгони двама руски дипломати и да забрани влизането на още двама, както и \"огледалните\" ответни мерки на Руската федерация. Гръцките медии свързват възникващото затопляне с оставката на министъра на външните работи Никос Коцияс, който беше заел твърд курс по адрес на  Москва. \r\nПреди посещението в Руската федерация в интервю за първия заместник-генерален директор на ТАСС Михаил Гусман гръцкият премиер подчерта, че Гърция е направила стратегически избор за разширяване на руско-гръцките връзки и укрепване на близкото приятелство между народите на двете страни. Ципрас отбелязва, че през цялото време, въпреки трудностите, той поддържа с Путин \"постоянни отношения на искрен и честен диалог \". \r\nЦипрас говори за разговорите, които Атина води в Европейския съюз, за да разшири газопровода \"Турски поток\" от Турция на гръцка територия, а след това и в други страни, т.е. да го направи не само \"турски ...\", но и \"Европейски поток\". Тези идеи се подкрепят активно от гръцкия бизнес. Освен това, според Лоис Ламбринидис, главен секретар по стратегията и частните инвестиции на Министерството на икономиката и развитието на Гърция, \"добри перспективи за двустранно сътрудничество между Русия и Гърция съществуват в такива отрасли като преработващата промишленост, транспорта и логистиката, енергетиката, химическата и фармацевтичната промишленост промишлеността, информационните технологии и телекомуникациите, както и в областта на културата и туризма. \"", "date": "2018.12.08", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/12/08/2599776/afp-donald-tramp-obyavya-che-dzhon-keli-shte-napusne-v-kraya-na-godinata.html", "text": "Американският президент Доналд Тръмп обяви, че Джон Кели, началник на кабинета му, ще напусне администрацията в края на годината, предава  AFP . \r\nСлухове за напускането на Джон Кели има от дълго време, като причина се посочват отношенията му с Доналд Тръмп.    \r\n„Джон Кели ще напусне в края на годината“, заяви Тръмп преди да замине за Филаделфия. \r\nПревод и редакция: Калоян Пенков", "date": "2018.12.08", "title": "AFP: Доналд Тръмп обявя, че Джон Кели ще напусне в края на годината"}
{"url": "http://www.focus-news.net/news/2018/12/08/2599775/plovdiv-patsientite-s-revmatologichni-zabolyavaniya-ot-umbal-sveti-georgi-organizirat-blagotvoritelen-bazar-v-polza-na-otdelenieto-na-15-dekemvri.html", "text": "Пациентите с ревматологични заболявания от УМБАЛ „Свети Георги“организират благотворителен базар. Това съобщиха за  Радио „Фокус“ - Пловдив  от болничното заведение.  Организацията на пациентите с ревматологични заболявания в България организира на 15 декември в София благотворителен коледен базар под надслов „С любов и усмивка за Коледа“ в полза на Клиника по ревматология на УМБАЛ „Свети Георги“ – Пловдив. Базарът ще се проведе на 15 декември от 11:00 до 17:00 ч. в залата на Културен център „Г8“ на ул. „У. Гладстон“ №8 в столицата. Организацията непрекъснато се старае да подпомага хора с ревматични заболявания със събраните средства от своите ежегодни благотворителни активности. Този път е избрала да помогне на повече хора с ревматични заболявания, затова и изборът е паднал върху УМБАЛ „Свети Георги“ – Пловдив, където се намира една от ревматологични клиники в страната. В Клиниката по ревматология на УМБАЛ „Свети Георги“ се лекуват хора от цялата страна. Тя разполага с 35 легла, разпределени в два сектора – мъжки и женски, и от началото на 2018 г. през нея са преминали 2230 пациенти. С приходите от базара Организацията иска да помогне за подобряване на битовите условия за пациентите, така че те да отговорят на високата професионална подготовка на екипа и добрата технологична обезпеченост. \r\nКлиниката по ревматология на УМБАЛ „Свети Георги“ – Пловдив е създадена през 1993 г. и е разположена в База 1 на болницата на бул. ”Васил Априлов” 15А, където сградният фонд е значително по-стар от този на База 2 на болницата – Хирургичния блок на бул. „Пещерско шосе“ №66 в Пловдив. В Клиниката по ревматология се извършват диагностика и лечение на болните с активни ревматологични заболявания. Клиничното звено е база за провеждане и участва в многоцентрови международни и одобрени от ИАЛ клинични проучвания за лечение на болните с ревматоиден артрит със съвременни биологични средства, за лечение на болните с остеоартроза, системен лупус и остеопорозата при постменопаузални жени. \r\nИзвършват се и високоспециализирани дейности по профила на клиниката като: ултрасонография на ставите и околоставните тъкани, ставна артроцентеза – с диагностична цел и за инжектиране на медикамент, пункционна биопсия на синовиална тъкан, артроскопия на колянната става с целенасочена биопсия, компенсирана поляризационна микроскопия на СТ за диагностика на кристалните артропатии (подагра и други артропатии), биопсия на подкожна абдоминална мастна тъкан за откриване на системна амилоидоза, ЕКГ изследване и Ехокардиографско изследване на болните. \r\nЕкипът на Клиниката по ревматология и ръководството на УМБАЛ „Свети Георги“ изказват своята благодарност и признателност за съпричастността на Организацията на пациентите с ревматологични заболявания в България.", "date": "2018.12.08", "title": "Пловдив: Пациентите с ревматологични заболявания от УМБАЛ „Свети Георги“ организират благотворителен базар в полза на отделението на 15 декември"}
{"url": "http://www.focus-news.net/news/2018/12/08/2599771/sergey-stanishev-be-preizbran-za-prezident-na-pes-obzor.html", "text": "Сергей Станишев бе преизбран за президент на ПЕС по време на конгреса на европейските социалисти в Лисабон, който се проведе на 7 и 8 декември. За кандидатурата му гласуваха 270, или 83.9 % от делегатите. Номинацията си Станишев получи на третото заседание на 49-тия конгрес на БСП през октомври миналата година, а това ще бъде третият му мандат на поста. По повод резултата  преизбраният президент на ПЕС Сергей Станишев  коментира във „Фейсбук“: „Конгресът на ПЕС ми гласува доверие за нов мандат начело на европейските социалисти. Огромна чест, и огромна отговорност. Благодаря на всички делегати на Конгреса, но най-вече на моята партия – БСП, която ме номинира отново за този пост. Благодаря за доверието!“. Освен ръководство на ПЕС на конгреса в Лисабон бяха обсъдени и приети насоките за стартиращата през 2019 г. кампания за европейски избори. Социалистическите партии в Европа избраха в холандския политик Франс Тимерманс да ги води на изборите през май и да се бори за поста председател на Европейската комисия. Конгресът прие и резолюции, които ще са в основата на платформата на ПЕС за европейските избори, като основен акцент е поставен върху социалното и икономическо развитие на ЕС, подобряването на благосъстоянието на младите хора, ограничаването на неравенствата, засилването на равнопоставеността на половете, стимулирането на демокрацията и върховенството на закона, намаляването на негативните последици от миграцията, както и стимулирането на вътрешната кохезия на Съюза и активното му участие в световните процеси. Именно резолюцията за равенството между половете, свързани с Истанбулската конвенция и тези за миграцията бяха причината за отказа на  лидера на БСП Корнелия Нинова  да се включи в конгреса. Тя обяви това ден преди провеждането му  с аргумента, че документите противоречат на принципите на БСП и с решенията на български органи. Тя заяви в четвъртък, че конгресът на ПЕС ще приеме резолюция за равенство на половете, с която се призовават всички държави-членки да я в ратифицират националното си законодателство като „единствен начин за защита на жени от насилие“. „Конституционният съд се произнесе, че конвенцията противоречи на българската конституция и се позоваваме на решение Националния съвет на БСП. Не приемаме това. Изпратила съм писменото си възражение. То вече е депозирано до конгреса и нашата делегация няма да подкрепи тази резолюция с гласовете си“, коментира Корнелия Нинова. Нинова съобщи, че делегацията няма да бъде водена от нея, а от зам.-председателят на БСП Деница Златева.  \r\nИзборът на Сергей Станишев за президент на ПЕС предизвика коментари и у нас.  Министър-председателят и лидер на ГЕРБ Бойко Борисов  поздрави Станишев за победата и му пожела да продължава да дава поводи за гордост на България. „Радостен съм, че българин е председател на второто най-голямо политическо семейство в Европа“, написа Борисов. „Поздравявам Ви по случай избирането Ви за председател на Партията на европейските социалисти. Избирайки Ви за трети пореден път за свой лидер, социалистите в Европа ясно показаха каква е оценката им за свършената от Вас работа“, е написал премиерът. В поздравителния си адрес той заявява още, че твърдо вярва, че демокрацията е най-голямото благо на съвременното ни общество, а неделима част от демократичния процес е опозицията. „Вашата роля на коректив към властимащите носи големи отговорности и аз съм уверен, че Вашият безценен опит ще бъде истински компас за всички европейски социалисти“, пише още премиерът Борисов.  \r\nПо повод преизбирането на Станишев,  председателят на Градския съвет на БСП – София и член на Изпълнителното бюро на партията Калоян Паргов  заяви, че е горд, че член на ръководената от него структура е начело на ПЕС. „С впечатляващите 84% от гласовете Сергей Станишев беше преизбран за лидер на Партията на европейските социалисти (ПЕС) на Конгреса на европейската левица в Лисабон. От името на Градската организация на БСП в София, част от която е Сергей Станишев, го поздравявам и му желая успех през новия мандат. За нас е чест!“, написа Калоян Паргов.  \r\nДеница КИТАНОВА", "date": "2018.12.08", "title": "Сергей Станишев бе преизбран за президент на ПЕС (ОБЗОР)"}
{"url": "http://www.focus-news.net/news/2018/12/08/2599552/nad-15-mlrd-lv-e-proektobyudzhetat-na-stolichna-obshtina-za-2019-g-obzor.html", "text": "Над 1,5 млрд. лв. е проектобюджетът на Столична община за 2019 г. Той беше представен от кмета Йорданка Фандъкова и зам.-кмета Дончо Барбалов.  \r\n550 млн. лв. са средствата, предвидени за транспорт и транспортна инфраструктура, най-голяма част от които ще отидат за изграждането на третия лъч на метрото – 307 млн. лв. Инвестиция в новите автобуси и трамваи ще е 133 млн. лв., като с близо 33 млн. лв. ще се закупят нови 13 трамвая, а 100 млн. лв. ще бъдат дадени за нови автобуси. За изграждане на основни улици и булеварди са предвидени 51,3 млн. лв., като те ще бъдат разпределени между 15 основни обекта, сред които бул. „Монтевидео“, южното платно на бул. „Тодор Каблешков“ и др.  \r\nНад 250 млн. лв. ще отдели Общината за почистване на междублокови пространства, а около 21 млн. лв. - за поддръжка на зелени площи. Близо 18 млн. лв. ще бъдат дадени за рекултивацията на старите депа. 400 хил. лв. ще отидат за закупуване на нова мобилна станция за измерване на чистотата на атмосферния въздух. Около 18 млн. лв. ще се инвестират в реконструкция на паркове, сред които „Западен парк“, „Южен парк“, „Сверен парк“, „Борисова градина“ и др. Над 600 хил. лв. ще бъдат дадени за Зоологическата градина. В изграждане на улично осветление ще се инвестират 4,5 млн. лв., а 8 млн. лв. ще отидат за канализация и за язовири. \r\nПрез 2019 г. Столична община ще увеличи средствата за образование, като те ще са в размер на 68 млн. лв. От тях 19 млн. лв. ще бъдат отделени за цялостна реконструкция и изграждане на 15 детски градини в кварталите „Манастирски ливади“, „Изток“, „Кръстова вада“, „Нови Искър“, район „Студентски“, „Горна баня“, „Овча купел“, „Подуяне“ и др., а над 9 млн. лв. ще бъдат дадени за изграждане на нови физкултурни салони в седем училища.  \r\n5,6 млн. лв. ще инвестира Общината в консервацията и реставрацията на две минерални бани – в кв. „Банкя“ и в кв. „Овча купел“. А 550 хил. лв. ще бъдат дадени за основен ремонт на Кукления театър, като са одобрени и първите средства за старта на изграждане на Център за съвременно изкуство. \r\nКметът на София Йорданка Фандъкова коментира, че бюджетът не е предизборен, защото не се предвиждат сериозни увеличения. Промени в данъците, извън приетите от парламента, ще има само за моторните превозни средства и за жилищата в курортните зони. Зам.-кметът Дончо Барбалов обясни, че за около 1/3 от собствениците на автомобили данъкът ще намалее, а за собствениците на стари коли данъкът ще се увеличи. „Но ако намалението при новите като средства е доста по-голямо, то данъкът на старите ще се увеличи с около 5-10 лв.“, заяви той и обясни, че се работи по това да се пусне онлайн калкулатор, с който всеки ще може да изчисли какъв данък ще трябва да плати за автомобила си през 2019 г. \r\n„Продължаваме инвестициите в града и осигуряваме подобряване качеството на живот във всички райони. Бюджетът не е самоцел, а инструмент, за да осигурим развитие на икономиката в София и грижа за различните социални групи“, каза Фандъкова. Тя обясни, че след две седмици всеки зам.-кмет ще представи детайлно своята програма. \r\nЦветилена СИМЕОНОВА", "date": "2018.12.08", "title": "Над 1,5 млрд. лв. е проектобюджетът на Столична община за 2019 г. (ОБЗОР)"}
{"url": "http://www.focus-news.net/news/2018/12/08/2599551/predstoyashti-sabitiya-v-stranata-za-8-dekemvri-agentsiya-fokus.html", "text": "*** \r\nОт 17.00 часа в Народния театър „Иван Вазов“ президентът Румен Радев ще участва в тържественото събрание и ще присъства на концерта по случай 130-годишнината на Софийския университет „Св. Климент Охридски“. \r\n*** \r\nОт 11.00 часа в столичното 2-ро СУ „Акад. Емилиян Станев“ председателят на Народното събрание Цвета Караянчева ще участва в откриването на Коледна работилница за деца под надслов „Мисията е възможна с ръце и сърце за една цветна Коледа“. \r\n*** \r\nОт 09.00 часа в централния корпус на СУ „Св. Климент Охридски“ ще се проведе писмен изпит от конкурса за първоначално назначаване на длъжност „съдия“ в районните съдилища.  \r\n*** \r\nОт 10.30 часа в Сити Марк Арт Център (бул. „Янко Сакъзов“ № 30) ще се състои концерт за деца „Щастие!“.  \r\n*** \r\nОт 11.00 часа в сградата на 2 СУ „Акад. Емилиян Станев“ на адрес: гр. София, жк \"Бъкстон\", ул. „Ген. Суворов“ №36 Оперативна програма „Развитие на човешките ресурси“ организира Коледна работилница за деца под надслов „Мисията е възможна с ръце и сърце за една цветна Коледа“. \r\n*** \r\nОт 11.00 часа в сектор „Детска литература“ на Столична библиотека ще бъдат представени две нови книги за деца: романът „Ортодокс“ на Григор Гачев и стихотворната повест „Момичето от квартала“ на Светлини сред сенките.  \r\n*** \r\nОт 11.00 часа и от 14.00 часа в зала 4 на НДК ще се състоят два детски концерта. \r\n*** \r\nОт 11.45 часа в централното фоайе на Софийския университет „Св. Климент Охридски“ главният изпълнителен директор на „Български пощи“ ЕАД Деян Дънешки ще валидира издание на тема: „130 години Софийски университет „Св. Климент Охридски“. Художник на изданието е Жаклина Симова. \r\n*** \r\nОт 13.00 часа в кино „Люмиер Лидл“ ще се играе балетният спектакъл „Снежанка, мащехата и Огледалото“. \r\n*** \r\nОт 14.00 часа в салона на БЧК ще се състои тържественото честване на студентския празник.  \r\n*** \r\nОт 16.00 часа в кино „Люмиер Лидл“ хоров концерт „Реквием“. \r\n*** \r\nОт 18.00 часа в Централния военен клуб Висшият мюсюлмански съвет в България ще връчи за пореден път годишните награди на името на първия Главен мюфтия на България „Ходжазаде Мехмед Мухйиддин Ефенди“, встъпил в длъжност на 8 декември 1910г. \r\n*** \r\nОт 20.00 часа в зала 1 на НДК световноизвестният Strauss Orchestra Vienna ще изнесе грандиозен концерт. \r\n*** \r\nОт 22.00 часа в „Praetorium club” певицата Симона Загорова ще представи официалната премиера на новата си песен „Baby, Please“.  \r\n*** \r\nОт 11.00 часа в Младежкия дом на артистите Общинският куклен театър ще представи премиерата на „Замръзналият Луничко“. \r\n*** \r\nВ 11.00 часа пред читалище „Никола Вапцаров“  ще се проведе ритуал по полагане на цветя по повод 143-та годишнина от рождението на революционера и композитор на песента „Тих бял Дунав“ - Иван Караджов.  \r\n*** \r\nОт 08.30 часа пред Катедрален храм „Свето Успение Богородично” ще започне 20-ото класик рали „Обиколка на Варна“.  \r\n***  \r\nОт 10.00 часа на  3 етаж в Община Велико Търново ще се състои детска работилничка за изработване на коледна украса и подаръци.  \r\n***  \r\nОт 11.00 часа в Читалище „Искра“ театър „Весел“ ще представи  детски куклен спектакъл „Дядовата ръкавичка“.  \r\n***  \r\nОт 18.00 часа в Клуб 7 ще се състои премиера на Анна Заркова и книгата й „Мафията, както я видях“.  \r\n***  \r\nОт 18.00 часа Площад „Цар Асен I” ще бъде излъчен Аудиовизуален спектакъл „Царевград Търнов – звук и светлина“.  \r\n*** \r\nОт 10.00 часа в РБ „Христо Ботев“ ще отвори врати коледна работилница.  \r\n*** \r\n10.30 часа в куклената зала на ДКТ ще се играе спектакълът „Палечка“.  \r\n*** \r\nОт 09.00 часа в спортна зала „Никола Петров“ ще се състои международен турнир по борба „Никола Петров“ по повод 145 годишни от рождението му и 45 години от откриването на спортната зала.  \r\n*** \r\nОт 12.00 часа във Висшето училище по мениджмънт ще се играе спектакълът „Забързана приказка“.  \r\n*** \r\nОт 09.00 часа в Природо-математическата гимназия „Никола Обрешков“ ще се проведе Общинско състезание по информатика „Знам и мога“.  \r\n*** \r\nВ 15.00 часа в Дома на културата „Борис Христов“ ще се състои откриването на годишната изложба на Фотографската задруга в града.  \r\n*** \r\nОт 17.00 часа в Операта ще се състои балетна премиера на „Пепеляшка“.  \r\n*** \r\nОт 17.00 часа в „Арена Монбат“ ще се играе волейболен мач между „Дунав“ и „Черно море“.  \r\n*** \r\nОт 16.00 часа в зала „П. В. Славейков“ на Община Стара Загора ще се състои премиерата на „Процесът на Мерилин Монро“.  \r\n*** \r\nОт 19.00 часа в Оперния театър ще се играе балетът „Лешникотрошачката“.  \r\n*** \r\nВ интервала между 16 и 19 часа на адреса на офиса, ще се състои среща с приятели и съмишленици на \"Да, България\" в гр. Шумен. \r\n*** \r\nОт 13.00 часа в Младецкия дом ще се проведе турнир по спортни танци „Изгряващи звезди“.", "date": "2018.12.08", "title": "Предстоящи събития в страната за 8 декември (Агенция „Фокус“)"}
{"url": "http://www.focus-news.net/news/2018/12/08/2599550/tass-pompeo-razchita-na-barzoto-odobrenie-na-hedar-nauart-za-postoyanen-predstavitel-na-sasht-v-oon.html", "text": "Държавният секретар на САЩ Майкъл Помпео разчита, че Конгресът бързо ще одобри предложената от президента кандидатура на Хедър Науърт за постоянен представител на САЩ в ООН. \r\n„Много съм доволен от намерението на президента Доналд Тръмп да предложи Хедър Науърт за поста постоянен представител на САЩ в ООН. \r\n„Хедър има ключова роля в развитието на американската външна политика, и разчитам на бързото й одобрение“, заяви Майк Помпео. \r\nНауърт оглавява пресслужбата на Министерството на външните работи на 24 април 2017 г. На 13 март 2018 г. става заместник държавен секретар по публична дипломация и връзки с обществеността. Преди това Науърт работи като водеща във телевизия Fox News. \r\nНики Хейли, постоянен представител на САЩ в ООН от януари 2017 г., обяви оставката си на 9 октомври. Очаква се тя да напусне поста си през януари 2019 г. \r\nПревод и редакция: Калоян Пенков", "date": "2018.12.08", "title": "ТАСС: Помпео разчита на бързото одобрение на Хедър Науърт за постоянен представител на САЩ в ООН"}
{"url": "http://www.focus-news.net/news/2018/12/08/2599553/mrasniyat-vazduh-stana-povod-za-spor-mezhdu-upravlyavashti-i-opozitsiya-obzor.html", "text": "В началото на седмицата бе отчетено превишение на нивата на фини прахови частици във въздуха в големите градове в страната. На места запрашаването беше няколко пъти над среднодневните норми от 50 µg/m3. През седмицата темата бе обект на коментари от общински съветници, кмет,  народни представители, министър и премиер.   \r\nПовод за спора между управляващи и опозиция бе прочетена декларация от  народния представител от ПГ на „БСП за България“ и заместник-председател на Комисията по околна среда и води Манол Генов , който  обърна внимание, че бюрократичното високомерие и ангажираните институции са спестили истината за непростимото забавяне на мерките за справяне с проблема с мръсния въздух с поне 2 години.  „Правителството се паникьоса от угрозата за поредни солени санкции от страна на ЕК. Затова се хвърли в имитация на мерки“, каза Манол Генов. Народният представител от БСП заяви, че хората излизат с маски по улицата заради мръсния въздух, но все повече от тях осъзнават, че ги носят заради непоносимостта към управляващите. Той  подчерта, че: „Ще свалят маските срещу задушаване едва когато ви свалят от власт\". По думите му, колкото и модерен да е призивът за зелен билет към столичани, то гражданите на 18 общини са пратени за зелен хайвер, защото за тях няма да стигнат средствата за решаване на този проблем. \r\nДекларацията накара  министър-председателят Бойко Борисов  да вземе отношение по темата в началото на петъчния парламентарен контрол.  Премиерът пое ангажимента да изпълни всички разписани мерки от времето на БСП за чистотата на въздуха, колкото и да струва това. „Помним 2008-2009 г., когато бях кмет. Над София се виеше от Кремиковци дим с всички цветове на дъгата. Ако тогава е мерен въздухът, не знам какъв е щял да бъде. Не искам да говоря за жълтия дим на завода в Стара Загора“, каза Борисов. \r\nМалко по-късно и  министърът на околната среда и водите Нено Димов  коментира декларацията на опозицията. Според него БСП не просто не са изпълнили  стратегията за чистота на въздуха, а са я спрели.  „Още през 2013 г. работната група излиза с предложение, но правителството на Пламен Орешарски и тогавашният министър на икономиката прекратяват това, отхвърлят тази възможност като цяло и веднага след това Европейската комисия завежда дело срещу България, което обхваща периода 2007 – 2013 г., за редовно превишаване на замърсяването на въздуха. Тоест, те не просто не продължават опита да бъде решен проблемът, а напротив – дори го спират“, каза още Димов. Той подчерта, че когато се е върнало на власт правителството на Бойко Борисов започва отново да я прави. Министър Димов обясни, че законът с необходимите промени вече е приет на първо четене и влиза в комисия за обсъждане на второ четене следващата седмица. Според него може би оросяването на мозъка на тази столетница вече не е добро. „Първо да се замислят какво те са направили. Погледнете – как се казваше, „Визия за България“ или „Ретро визия за България“, в нея няма една дума, касаеща замърсяването на въздуха“, заяви Димов и определи поведението на опозицията като неадекватно или с цел дестабилизация.   \r\nДеница КИТАНОВА", "date": "2018.12.08", "title": "Мръсният въздух стана повод за спор между управляващи и опозиция (ОБЗОР)"}
{"url": "http://www.focus-news.net/news/2018/12/08/2599556/tri-detsa-postradaha-leko-pri-paten-intsident-v-selo-dolno-kamartsi-obzor.html", "text": "При пътен инцидент между микробус и лек автомобил в центъра на село Долно Камарци леко пострадаха три деца. Сигналът за катастрофата е подаден в 17.45 часа. Изпратени са една линейка от Елин Пелин и две от Пирдоп. Първата линейка е пристигнала в 18.10 часа, а веднага след нея и останалите две.  \r\nВ микробуса са пътували шест деца на възраст между 12 и 18 години. 16-годишно момче е с нараняване в областта на главата. Момчето е хоспитализирано в УМБАЛСМ „Пирогов“. Другите две деца на 13 и 12 години. Те са с наранявания в областта на долните крайници.  \r\nБиляна ИВАНОВА", "date": "2018.12.08", "title": "Три деца пострадаха леко при пътен инцидент в село Долно Камарци (ОБЗОР)"}
{"url": "http://www.focus-news.net/news/2018/12/08/2599554/afp-neonatsist-priznat-za-vinoven-za-nasilieto-v-sharlotsvil.html", "text": "21-годишен неонацист беше признат за виновен за извършване на убийство първа степен, 15 месеца след като се вряза с колата си в контрапротестиращи докато се провеждаше шествие на неонацисти в американския град Шарлотсвил, съобщава  AFP . \r\nНасилието от август 2017 г. в Шарлотсвил, което отне живота на 32-годишната Хедър Хейър и рани още десетки, превърна градът от Вирджиния в символ на расовото насилие при президентството на Доналд Тръмп. \r\nПревод и редакция: Калоян Пенков", "date": "2018.12.08", "title": "AFP: Неонацист признат за виновен за насилието в Шарлотсвил"}
{"url": "http://www.focus-news.net/news/2018/12/08/2599557/16-godishno-momiche-postrada-sled-poboy-v-stolichno-uchilishte-obzor.html", "text": "16-годишно момиче пострада след побой в столично училище. Инцидентът е станал в 24 СУ „П. К. Яворов“ в кв. „Хаджи Димитър“. Сигналът за него е бил подаден в 10.26 часа.  Говорителят на Центъра за спешна медицинска помощ (ЦСМП) – София Катя Сунгарска обясни, че екипът е пристигнал на място на десетата минута. Момичето е хоспитализирано в ИСУЛ със съмнение за счупен хрущял на носа. \r\nСтолични полицаи изясняват обстоятелствата около случая. Пристигналите на място екипи са изяснили, че между тях е възникнал спор в двора на учебното заведение, прераснал в сбиване. Пострадалата 16-годишна ученичка е откарана в болнично заведение за преглед. Втората участничка в конфликта е избягала, като са предприети действия за установяване на местонахождението ѝ.", "date": "2018.12.08", "title": "16-годишно момиче пострада след побой в столично училище (ОБЗОР)"}
{"url": "http://www.focus-news.net/news/2018/12/08/2599558/ria-novosti-braziliya-izprashta-federalni-sili-na-granitsata-s-venetsuela.html", "text": "Президентът на Бразилия Мишел Темер обяви, че ще изпрати федерални сили в щата Рорайма на границата с Венецуела, съобщава руската  РИА Новости . \r\nЩатът е известен с бежанските потоци от Венецуела. Темер се срещна с губернаторът Суели Кампос и е съгласувал с нея предстоящите действия. \r\nПо-рано министърът на отбраната съобщи, че Бразилия ще разположи в Рорайма 3,2 хил. военнослужещи. \r\nРорайма не е първият щат, където се взимат подобни мерки. През февруари правителството на Бразилия взе решение да предаде на въоръжените сили осигуряването на безопасността в щата Рио де Жанейро. Според властите, военният контрол над щата, където нивото на престъпления е много високо, трябва да продължи до края на годината.  \r\nПревод и редакция: Калоян Пенков", "date": "2018.12.08", "title": "РИА Новости: Бразилия изпраща федерални сили на границата с Венецуела"}
{"url": "http://www.focus-news.net/news/2018/12/08/2599560/nyama-chuzhdi-voenni-korabi-v-cherno-more-obzor.html", "text": "Към момента няма военни кораби в Черно море. Това каза премиерът Бойко Борисов пред журналисти в Народното събрание. Той поясни, че разрешаването на влизането на военна техника в страната ни, става с решение на Министерски съвет. Според него Черно море трябва да бъде място за туризъм, за газопроводи, фериботи. По думите му влизането на кораби и това на толкова могъщ руски кораб от другата страна, неминуемо ще доведе до голяма криза. „Още повече, доколкото знам на територията на Черно море, най-добрите туристически курорти са в България. Това пряко ще ни засегне. Полагам всички усилия. Не искам публично да говоря какво съм сторил по темата с колегите в чужбина и в Украйна и т.н. Надявам се да се вложи здрав разум“, каза премиерът и посочи, че в ситуация на ескалация на напрежението в Черно море се преговаря трудно за диверсификацията на газа и за туризма. На въпрос, ако до Министерския съвет стигне искане за допускане на военни кораби в Черно море, нашето „не“ ще има ли значение, Борисов заяви: „Надявам се да има. Провел съм много разговори по тази тема“, допълни министър-председателят. Според премиера една предизборна кампания или вътрешнополитически проблеми не трябва да водят до ескалация в Черно море. По думите му Черно море е прекрасна територия за водене на военни действия. „Тук е сигурно 1% от БВП на Европа, сиреч нищо като заплаха. Ако мислят, че ние не разгадаваме тези планове, грешат. Надявам се тук, държавата и институциите в нея да бъдат консолидирани“, допълни премиерът. Борисов заяви, че е изключително тревожен за ситуацията между Русия и Украйна. „То не е напрежение. Завземат се кораби и се арестуват моряци. То не е някакъв случаен инцидент. Не мисля, че е случаен инцидент от двете страни“, каза още Борисов и коментира, че по-лошо от това не са могли да направят за Черно море.  \r\nВицепремиерът и министър на външните работи Екатерина Захариева коментира в телевизионно интервю, че няма сигнали от бесарабски българи до момента. Тя поясни, че страната ни е получила уверение от украинските колеги, че военното положение няма да засегне гражданските права. „Много важно е да се спазват международните договори за морско право. Едните казват, че едните са провокирали, другите, че другите. За мен това, което е важно, е да спазват международните договори, да се възстанови свободното корабоплаване през Керченския проток“, каза още министърът. Захариева обясни, че общият сигнал е бил за нормализиране на отношенията. „Никой не желае напрежение, а още по-малко ние, бидейки на Черно море\", каза още Екатерина Захариева. \r\nВ парламента министърът на вътрешните работи Младен Маринов заяви, че сигурността на морската ни граница е на ниво. Той обърна внимание, че тази тема касае повече Министерство на отбраната. \"Ние като „Гранична полиция“ при всеки един сигнал и при всеки един такъв опит, докладваме по съответния ред и се предприемат съответните действия“, каза още министърът на вътрешните работи. Маринов посочи, че преди време е имало няколко случаи на опити за прокарване на път за трафик на хора, които са били осуетени и благодарение на действията на МВР, този канал не работи.", "date": "2018.12.08", "title": "Няма чужди военни кораби в Черно море (ОБЗОР)"}
{"url": "http://www.focus-news.net/news/2018/12/08/2599563/pokazaha-snimkata-s-koyato-vasil-levski-e-bil-izdirvan-v-osmanskata-imperiya-obzor.html", "text": "Неизвестна досега за широката общественост снимка на Васил Левски бе показана в галерия „Средец“ на Министерството на културата. Тя е открита в архива в Истанбул от специалисти от Националния музей „Васил Левски”. Османските архиви пазят и още документи за съдебния процес срещу Апостола на свободата и комитетската организация.  \r\nНа специална пресконференция директорът на НМ „Васил Левски” - Карлово Дора Чаушева и колегата ѝ уредник в музея Виктор Комбов, който е направил откритието в архива в Истанбул, разказаха повече за фотографията. Предполага се, че именно с нея Васил Левски е бил издирван в Османската империя. Белегът, който доказва това, според експертите е, че на гърба на снимката е описана на турски език външността на Апостола: \"Със среден ръст, светлокестеняви мустаци, червендалесто лице и когато приказва, единият му зъб се показва малко навън, повдига малко устната си и очите му са големи и пъстри\". \r\nДора Чаушева обясни, че в турските архиви, в Букурещ и Белград има скрити неща, които ще отворят прозорци, свързани с изследванията за Васил Левски. „Най-вероятно снимката е тази, от която впоследствие е направен като фрагмент по-късният елипсовиден портрет на Левски. Вероятно след Общо събрание, което се провежда в Букурещ от 29 април до 05 май 1872 година, е направена тази снимка. А как тази снимка се оказва в ръцете на Османските власти, на този етап можем само да гадаем. По-скоро, според мен, това може да се е случило чрез тяхната агентура във Влашко и направо от ателието в Букурещ, да е попаднал в ръцете на Османските власти“, допълни Чаушева.  \r\nВиктор Комбов разказа, че е имал научна командировка в Държавния архив на Турция в Истанбул, където е търсил документи, свързани с българската история и Васил Левски. Със съдействието на свои турски колеги той е успял да открие тази изключително ценна снимка на Васил Левски. По думите му освен на нея, е попаднал и на други интересни документи, които хвърлят светлина върху последните моменти от живота на Апостола. „В турския архив се съхранява устав на българския революционен централен комитет, писмо на Българския революционен централен комитет (БРЦК), квитанции, издадени от тетевенския революционен комитет. Това означава, че Османските власти са се сдобили с тези документи на организацията на Апостола и по-късно са ги оставили в архив\", обясни той и добави, че някои от другите документи все още не са преведи изцяло, но по-нататък се очаква да се разбере какво точно е написано в тях. Според Комбов със сигурност ще дадат информация за Васил Левски и неговата организация.", "date": "2018.12.08", "title": "Показаха снимката, с която Васил Левски е бил издирван в Османската империя (ОБЗОР)"}
{"url": "http://www.focus-news.net/news/2018/12/08/2599562/semeystvo-banevi-ostava-v-aresta-obzor.html", "text": "Специaлизираният наказателен съд остави за постоянно в ареста Евгения и Николай Баневи по обвинение в пране на близо 1 милиард лева и още шест престъпления. Според семейство Баневи обвиненията спрямо тях си абсурдни. Двамата поискаха да им бъдат наложени по- леки мерки за неотклонение, като напомниха, че от месец и половина са разделени от трите си деца. От Прокуратурата бяха категорични, че поради огромния финансов ресурс, с който семейство разполага, ако бъдат пуснати на свобода ще напуснат страната. В съдебната зала стана ясно, че сред 15- те свидетелствали за дейността на фамилията е и първородният син на Николай Банев, който също се казва Николай. Двамата бяха предадени от френските власти на българските на Летище „София“. За Баневи беше издадена европейска заповед за задържане. На 21 ноември апелативният съд в Екс ан Прованс, Южна Франция, разреши екстрадицията на Баневи, а миналата седмица стана ясно, че те няма да обжалват решението на съда.  \r\nНа Баневи ще бъдат повдигнати обвинения за: ръководене на организирана престъпна група; длъжностно присвояване на пари и вещи, собственост на „Полимери“ АД, „Елма“ АД, Химически завод Панайот Волов“ АД и „Топлофикация Казанлък“ АД в общ размер на 84 682 896 лв.; избягване на плащане на данъци в размер на 231 052 лв. като управляващи на „Полимери“ АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“ АД; пране на пари в особено големи размери - 589 811 132 евро и 225 000 лева; държане на огнестрелни оръжия и боеприпаси. Зам.-главният прокурор Иван Гешев посочи, че има оплаквания от работници на семейство Баневи, че са били бити и пред домовете им са оставяни карамфили. Наблюдаващият прокурор Мария Дойчева обяви, че в корпоративната резиденция на семейството са намерени незаконно притежавани 100 боеприпаси и патрони. Обвиняемата Банева няма разрешително за притежание на такива, а обвиняемият Банев е с отнето такова, тъй като е обвиняем за закана с убийство. \r\nБаневи бяха арестувани на 26 октомври в Ница във връзка с разследване за източване на завод „Полимери“ АД. Те са с повдигнати обвинения за престъпно сдружаване за периода 2009-2018 г. и за присвояване и данъчни престъпления в периода 2010-2011 г. От Специализираната прокуратура обясниха, че парите от „Полимери“ АД са отивали в офшорки на семейство Баневи и по този начин предприятието е било източвано. Общият размер на присвоеното от тях имущество е над 1.5 млн. лева, а нанесената за държавата щета е половин милион лева. Обект на разследване са и други предприятия на Баневи, сред които „Елма-Троян“ и завода в Костенец, който е продаден на КТБ през 2012 г. \r\nБиляна ИВАНОВА", "date": "2018.12.08", "title": "Семейство Баневи остава в ареста (ОБЗОР)"}
{"url": "http://www.focus-news.net/news/2018/12/08/2599555/tass-kabinetat-na-tereza-mey-ya-prizova-da-podade-ostavka-ako-sdelkata-s-es-ne-bade-odobrena.html", "text": "Членове от кабинетът на Тереза Май я предупредиха, че ще трябва да подаде оставка, ако парламентът на страната не одобри съществуващия проект за споразумение с ЕС, и новото споразумение няма да бъде възможно, предава агенция  TACC . \r\nСпоред източници през следващите дни членове на кабинета ще се опитат да я убедят да постигне най-добрите условия по споразумението Брекзит. Ако на 11 декември британският парламент гласува против проекта за документ, одобрен на срещата на върха на ЕС, а премиерът не може да постигне отстъпки от ЕС, тя най-вероятно ще загуби поста си. \r\nНа 25 ноември лидерите от ЕС одобриха споразумение с Великобритания за Брекзит и декларация за бъдещите отношения с Лондон. За да влезе в сила, споразумението трябва да получи одобрение от европейския парламент и британските законодатели. Камарата на общините ще гласува за или против сделката на 11 декември. Според местни наблюдатели, правителството ще претърпи поражение при гласуването, тъй като крилото на евроскептиците в управляващата консервативна партия, както и депутатите от северноирландската Демократична юнионистка партия се противопоставят на разпоредбите на настоящето споразумение. \r\nИзлизането на Великобритания от ЕС е планирано за 29 март 2019 г., след което трябва да настъпи преходен период, който да продължи до края на 2020 г. \r\nПревод и редакция: Калоян Пенков", "date": "2018.12.08", "title": "ТАСС: Кабинетът на Тереза Мей я призова да подаде оставка, ако сделката с ЕС не бъде одобрена"}
{"url": "http://www.focus-news.net/news/2018/12/08/2599564/independent-robart-myuler-obvini-pol-manafort-che-lazhe-po-pet-klyuchovi-vaprosi.html", "text": "Робърт Мюлер обвини бившия ръководител на предизборната кампанията на Доналд Тръмп Пол Манафорт, че лъже по пет ключови теми - включително контактите му с администрацията на Тръмп - след като сключи сделка за сътрудничество по руското разследване. \r\nМанафорт се опита да скрие фактът, че е имал контакт с представител на администрацията в Белия дом в края на май 2018 г. \r\nРобърт Мюлер, който ръководи федералното разследване за намесата на руснаците на изборите през 2016 г. и евентуалното тайно споразумение с представители на Доналд Тръмп, получи срок до петък  да даде на съдията повече информация за причините, поради които обвини Манафорт, че е нарушил споразумение лъжейки. \r\nСпоред документите Манафорт също излъга за взаимодействието си с бивш бизнес партньор и руско-украински политически консултант Константин Килимник, за който се смята, че има евентуални връзки с руските разузнавателни служби. Робърт Мюлер също обвинява Манафрт, че лъже за участието на Килимник в предполагаема конспирация, за да приготви свидетелските показания на двама свидетели. \r\nДругите предполагаеми лъжи включват обстоятелствата около плащането на 125 хил. долара на фирма, работеща за Манафорт, и фактът, че той предоставя на следователите и информация за прехвърляне на сметки, свързана с друго разследване на Министерството на правосъдието. Част от документа, свързан с плащането от 125 хил. долара, също е редактиран. \r\nПри предишен съдебен процес във Вирджиния Манафорт бе осъден за осем финансови престъпления, свързани с лобирането му, докато журито не можа да вземе решение по 10 други обвинения. \r\nФедералните прокурори от Ню Йорк поискаха от съдията да осъди Майкъл Коен, бивш личен адвокат на Тръмп. \r\nМайкъл Коен, който сътрудничи в разследването на Робърт Мюлер, се призна за виновен за финансови престъпления, и на отделно обвинение, че е лъгал Конгреса в случай, разкрит от Робърт Мюлер миналата седмица. \r\nПрокурорите от Ню Йорк заявиха, че Майкъл Коен трябва да има някакъв принос за сътрудничеството с Робърт Мюлер, но отбелязаха, че не е сключил споразумение за сътрудничество с техния офис. \r\nРобърт Мюлер предложи присъдата за лъженето на Конгреса да протича едновременно с присъдата в случая в Ню Йорк.", "date": "2018.12.08", "title": "Independent: Робърт Мюлер обвини Пол Манафорт, че лъже по пет ключови въпроси"}
{"url": "http://www.focus-news.net/news/2018/12/08/2599559/reuters-parizh-e-pod-obsada-dokato-frantsiya-se-styaga-za-novi-protesti-protiv-makron.html", "text": "Париж е блокиран от силите за сигурност, които се стягат за нови бунтове на „жълтите жилетки“ в столицата и други градове. \r\nАйфеловата кула и други туристически забележителности са затворени, а улични предмети са премахнати за да не се използват като оръжия. \r\nОколо 89 хил. полицаи са разположени в цялата страна. \r\nОт тях 8 хил. са разположени в Париж за да се избегне повторение на събитията от миналата събота, когато протестиращи опожариха автомобили и плячкосаха магазини на известния булевард Шанз Елизе и обезобразиха Триумфалната арка с графити срещу президента Еманюел Макрон.  \r\nПревод и редакция: Калоян Пенков", "date": "2018.12.08", "title": "Reuters: Париж е под обсада, докато Франция се стяга за нови протести против Макрон"}
{"url": "http://www.focus-news.net/news/2018/12/08/2599566/pregled-na-osnovnite-temi-v-britanskiyat-pechat-agentsiya-fokus.html", "text": "Express : 48 часа да бъде спасен Брекзит \r\nМинистър-председателят Тереза Мей и висши министри очакваха да прекарат уикенда бомбардирайки членове на Консервативната партия с телефонни обаждания, имейли и съобщения в опит да спечелят подкрепата им за сделката й преди „значимото гласуване“ в Камарата на общините. \r\nТя изпрати 30 министри, които да се опитат да представят сделката й на гласоподавателите с надеждата да окажат натиск върху депутатите. \r\nБорис Джонсън призова за „щедро, оптимистично, енергично“ предоговаряне за спечелване на „голямо и свободно търговско споразумение“ без спорния механизъм за граничен контрол, който би могъл да свърже Обединеното кралство в близки митнически връзки с Брюксел. \r\nТой настоява британските преговарящи трябва да откажат обещаните 39 млрд. паунда и да покажат, че не се страхуват от търговските връзки с блока, основани на правилата на Световната търговска организация. \r\nТой заяви: „Не искам да се преструвам пред общността, че няма да има смущения въобще. Не искам да твърдя, че няма да има предизвикателства. \r\n„Това, което хората искат да видят е малко здрав разум в тази държава, малко воля за справяне с проблемите и малко лидерство“. \r\nПосочвайки пътя напред от сегашната безизходица, бившият външен министър каза: „Това, което трябва да направи или какво правителството трябва да направи, е да се върне в Брюксел и да заяви съвсем ясно, че парламентът не е приел споразумението за оттегляне, и че е време за излизането на предпазния механизъм и време за договаряне на споразумение за свободна търговия“. \r\n„Идеята с предаването на 39 млрд. паунда от парите на данъкоплатците сега е много, много странно и мисля, че е голяма грешка“. \r\n„Мисля, че в следващия етап трябва да кажем „вижте“, тези пари могат да бъдат налични в края на преговорите“. \r\n„Тази сделка е бедствие за нашата страна. Това в основата си означава, че ЕС може да ни изнудва в каквито и да било условия, които те харесват в хода на преговорите за нашето бъдеще“. \r\nБорис Джонсън заяви, че депутатите тори искат възможността да използват гласуването, за да изяснят позицията си по сделката.   \r\nТереза Мей предупреди вчера, че повече висши депутати могат да напуснат във вторник, ако не бъдат направени драстични промени в сделката.    \r\nМайк Ууд, личен секретар на министърът по международната търговия Лиъм Фокс, заяви, че можеда се откаже от поста си. Independent : Пол Манафорт: Мюлер лъже по пет ключови въпроси \r\nРобърт Мюлер обвини бившия ръководител на предизборната кампанията на Доналд Тръмп Пол Манафорт, че лъже по пет ключови теми - включително контактите му с администрацията на Тръмп - след като сключи сделка за сътрудничество по руското разследване. \r\nМанафорт се опита да скрие фактът, че е имал контакт с представител на администрацията в Белия дом в края на май 2018 г. \r\nРобърт Мюлер, който ръководи федералното разследване за намесата на руснаците на изборите през 2016 г. и евентуалното тайно споразумение с представители на Доналд Тръмп, получи срок до петък  да даде на съдията повече информация за причините, поради които обвини Манафорт, че е нарушил споразумение лъжейки. \r\nСпоред документите Манафорт също излъга за взаимодействието си с бивш бизнес партньор и руско-украински политически консултант Константин Килимник, за който се смята, че има евентуални връзки с руските разузнавателни служби. Робърт Мюлер също обвинява Манафрт, че лъже за участието на Килимник в предполагаема конспирация, за да приготви свидетелските показания на двама свидетели. \r\nДругите предполагаеми лъжи включват обстоятелствата около плащането на 125 хил. долара на фирма, работеща за Манафорт, и фактът, че той предоставя на следователите и информация за прехвърляне на сметки, свързана с друго разследване на Министерството на правосъдието. Част от документа, свързан с плащането от 125 хил. долара, също е редактиран. \r\nПри предишен съдебен процес във Вирджиния Манафорт бе осъден за осем финансови престъпления, свързани с лобирането му, докато журито не можа да вземе решение по 10 други обвинения. \r\nФедералните прокурори от Ню Йорк поискаха от съдията да осъди Майкъл Коен, бивш личен адвокат на Тръмп. \r\nМайкъл Коен, който сътрудничи в разследването на Робърт Мюлер, се призна за виновен за финансови престъпления, и на отделно обвинение, че е лъгал Конгреса в случай, разкрит от Робърт Мюлер миналата седмица. \r\nПрокурорите от Ню Йорк заявиха, че Майкъл Коен трябва да има някакъв принос за сътрудничеството с Робърт Мюлер, но отбелязаха, че не е сключил споразумение за сътрудничество с техния офис. \r\nРобърт Мюлер предложи присъдата за лъженето на Конгреса да протича едновременно с присъдата в случая в Ню Йорк. Huffingtonpost : Референдум „Стоп на Брекзит“ е на масата преди гласуването в Камарата на общините \r\nТереза Мeй може да бъде принудена да проведе втори референдум за оставане в Европейският съюз като драматичен ход в последната минута, за да позволи на депутатите да гласуват по въпроса следващата седмица. \r\nСамо четири дни преди най-важната парламентарна конфронтация в продължение на десетилетия, беше внесено чисто ново изменение на Общините, за да се позволи на така нареченото „народно гласуване“ да се проведе. \r\nДвете опции на бюлетината биха означавали, че обществеността ще избере или плана на премиера за Брекзит, или оставане в Европейския съюз. \r\nМного лейбъристки депутати и консерватори се съгласиха да чакат, докато плановете на Мей бъдат тежко разбити във вота следващия вторник. \r\nДжеръми Корбин и министърът за Брекзит в сянка Кийр Стармър са решили да се въздържат от предоставянето на подкрепа за лейбърситите за подобен ход само след като са проучени всички други възможности, включително и възможния вот на доверие към премиера. \r\nНо с все по-голям брой поддръжници във всички партии, желаещи да гласуват за новия обществен вот, новото изменение има за цел да привлече въпроса към парламентарния дневен ред, като в същото време убие възможността за излизане без сключване на сделка. \r\nДепутатите твърдят, че както пациентите трябва да дадат „информирано съгласие“ преди някаква операция, така и британската общественост трябва да даде окончателното си одобрение на предложенията на премиера, въпреки че мнозинството вече е гласувало по принцип да напусне ЕС. \r\nМей отдавна настоява публично и частно, че втори референдум рискува да промени решението на този от 2016 г. \r\nНо все по-големият брой министри привърженици на Брекзит и такива за оставане смятат, че това би било единственият начин да се спасят плановете на премиера. \r\nНякои министри смятат, че втори референдум ще спечели по-лесно подкрепата на ЕС, отколкото всеки опит за предоговаряне на споразумението за оттегляне в полза на вариант Норвегия плюс Брекзит. \r\nБеше публикувана нова брошура, написана от бившия външен министър Дейвид Милибанд и бившия министър Джо Джонсън, на тема „Защо Норвегия плюс няма да работи“. Те заявиха, че ще отнеме години, за да се съгласят и да дадат на Обединеното кралство по-малък контрол над търговските правила и миграцията.", "date": "2018.12.08", "title": "Преглед на основните теми в британският печат (Агенция \"Фокус\")"}
{"url": "http://www.focus-news.net/news/2018/12/08/2599568/tass-darzhavniyat-departament-prizova-rusiya-da-osvobodi-pravozashtitnika-lev-ponomaryov.html", "text": "Държавният департамент се обърна към руските власти с призив да освободят правозащитника Лев Пономарьов, намиращ се под административен арест заради призив за участие в несъгласуваната акция „За нашите и вашите деца“, която се проведе в близост до сградата на ФСБ, предава агенция  TACC . \r\n„Призоваваме Русия незабавно да освободи 77-годишния правозащитник Лев Пономарьов, който е арестуван и осъден на 16 дни арест за публикуване на призив за мирен протест“, се посочва в изявлението. \r\nНа 5 декември съдът призна Пономарьов за виновен и постанови 25 дни административен арест. На 7 декември московският градски съд намали административния арест на Пономарьов от 25 на 16 дни. \r\nПревод и редакция: Калоян Пенков", "date": "2018.12.08", "title": "ТАСС: Държавният департамент призова Русия да освободи правозащитника Лев Пономарьов"}
{"url": "http://www.focus-news.net/news/2018/12/08/2599567/pregled-na-mezhdunarodnite-novini-do-6-ch-agentsiya-fokus.html", "text": "Вилнюс въведе санкции срещу Русия заради инцидента в Черно море, заяви президентът на Литва Даля Грибаускайте на срещата с украинския си колега Петро Порошенко, предава  РИА Новости . \r\n„Знаем, че международните организации не приеха никакви санкции срещу руските действия, но ние въведохме свои, национални санкции в знак на протест срещу атаката в Керченския пролив“, отбеляза тя. \r\nДържавният глава заяви, че не е лесно да бъдеш първият, който въвежда санкции. \r\n„Например, ние получаваме лични заплахи от Русия – моите министри, министърът на външните работи на Литва получи“, добави тя. \r\nПри това Грибаускайте не уточни какви именно санкции са въведени и какъв вид заплахи са получили министрите.  Филипините имат намерението да закупят 16 многоцелеви хеликоптери „Блек Хоук“ от американската компания „Сикорски“ вместо да придобие по-евтини машини от Русия заради опасността да попадне под санкциите на САЩ, предава  Интерфакс . \r\n„Ще бъде много трудно да се разплатим за тях, заради санкциите на САЩ“, заяви министърът на отбраната Делфин Лорензана. \r\nПо думите му, договорът за купуване на американските хеликоптери ще бъде за сумата от 240 млн. долара, като ще бъде подписан през следващата година.   \r\nПреди това Филипините обмисляха няколко предложения за сдобиване с чужда техника, по-конкретно с руски Ми-171, американски „Блек Хоук“ S-70 и южнокорейския AW139.  Германските Християндемократи избраха Анегрет Крамп-Каренбауер в петък да наследи Ангела Меркел като лидер на партията, като решенията я поставя в много изгодни позиции да наследи най-влиятелния лидер в Европа като канцлер на страната, предава  Reuters . \r\n56-годишният политик е близък съюзник на канцлера и беше определена за кандидат на континюитета, подкрепян от партийния елит, отбелязва британската агенция. Тя спечели гласуването с 517 гласа (51,7%) срещу 482 (48,3%) за нейния съперник Фридрих Мерц във втория тур на гласуването. \r\nБившият премиер на Саарланд, където беше начело на трипартийна коалиция, има репутацията на обединяващ фактор в ХДС и се смята, че има талант да сключва съюзи с други фракции. \r\nПонякога наричана „мини Меркел“, Крамп-Каренбауер е фаворитка на горните ешелони на християндемократите, посочва още „Ройтерс“. \r\n„Чела съм много за това какво съм и коя съм: ‚мини‘, копие, просто ‚още от същото‘. Скъпи делегати, стоя пред вас, каквато съм, каквато ме е направил живота и съм горда от това“, заяви новоизбраният лидер на ХДС в пламенна реч пред конгреса. \r\nИзтъквайки опита си в регионално правителство, тя добави на фона на подвикванията и шумните аплодисменти: „Научих какво е да водиш – и по-важно от всичко друго, научих, че лидерството е да бъдеш силен отвътре, а не да бъдеш шумен отвън“. \r\nПрез октомври Меркел обяви, че се отказва от позицията на председател на партията, но остава канцлер, припомня британската агенция, като отбелязва, че това е предизвикано от редицата неуспехи в последно време (на последните парламентарни и регионални избори) и решението й да пусне милиони мигранти от Близкия Изток в Германия. \r\nПо време на кампанията за лидерството в ХДС, посочва още „Ройтерс“, Мерц стана фаворит на обикновените членове и симпатизанти на партията, гладни за по-ясно дефинирана фракция след 13 години „консенсусно“, както го определя медията, управление на Меркел, като призова за намаление на данъците и по-твърд подход в борбата с опозицията от дясно – „Алтернатива за Германия“. \r\nНо партийните делегати – много от които политици от кариерата – предпочетоха Крамп-Каренбауер, често наричана АКК. \r\n„Тя е сигурен залог: центристки кандидат, който не предполага неприятни изненади“, заяви Йозеф Йофе, главен редактор на ежеседмичника Die Zeit. \r\n„Мерц беше повече, отколкото трябва, за свободния пазар, Америка и отбрана. Също така, неговото представяне на конгреса беше дървено, в сравнение с пламенните изяви на АКК. Все пак, той стигна до балотаж, което предполага, че АКК ще управлява разделена партия“. \r\n„Ройтерс“ обяснява, че след обявяването на резултата е имало празненства. Разплаканата Крамп-Каренбауер е благодарила на своите съперници и ги е поканила да се качат заедно с нея на сцената в демонстрация на партийно единство, което е получило бурни ръкопляскания от делегатите. \r\nГерманската социалдемократическа партия (ГСДП), младшият партньор в управляващата коалиция на Меркел, поздрави новият председател на ХДС и й предложи да работят конструктивно заедно. \r\n„Трябва да влезеш в големи обувки“, написа лидерът на ГСДП Андреа Налес в „Туитър“. „Късмет! Сега е моментът да разрешим проблемите: да решим бъдещето на пенсиите, да признаем стойността на труда, да укрепим сближаването в Европа. Предлагам добра работа в екип“. \r\nРадикално-лявата „Левица“ и дясната „Алтернатива за Германия“ определиха случилото се като изгряването на „Меркел 2“. \r\nКозът на Крамп-Каренбауер, според британската агенция, са нейните резултати като премиер на провинция Саарланд, където е била начело на широка коалиция със „Зелените“ и „Свободните демократи“ и е изградила уменията за изграждане на съюзи, които според „Ройтерс“ са нужни във фрактуризирания германски политически пейзаж. \r\n„Кандидатката на Меркел“, както я определя медията, се е дистанцирала от канцлера по въпроси от социалната и външната политика, като е подкрепила задължителните квоти за жени в корпоративните бордове и по-твърдата линия спрямо Русия. \r\nМиналата седмица тя е заявила пред Reuters, че Европа и САЩ трябва да обмислят блокада срещу руските кораби заради украинската криза, но центристката „няма конкретна рецепта“ за бъдещето, както каза самата Крамп-Каренбауер. \r\nТя също така е възприела по-предпазлива позиция за бъдещето на Европа от Мерц, който обяви, че Германия трябва да допринася повече за ЕС, тъй като има полза от общата европейска валута, която е „прекалено слаба за нашата икономика“. \r\n„Ройтерс“ пише, че този практичен и неидеологически подход е подобен на стила, който е използвала Меркел като канцлер. Вътрешните хора в ХДС казват, че Крамп-Каренбауер се разбира добре с предшественичката си. „Химията е добра“,заяви неназован високопоставен функционер от партията. Украински военни се готвят да проведат провокация с отровни вещества, заяви заместник началникът на Народната полиция Едуард Басурин, предава  РИА Новости . \r\n„Разузнаването е получило нови данни за подготовка на химическа провокация на територията на Донбас, чрез посредничеството на западните си покровители“, заяви Басурин. \r\nБасурин съобщи, че Украйна настоява за извършване на химическа атака, като се позовава на опита на „Белите каски“ в Сирия и покровителите от Великобритания настояват за истински жертви сред цивилните. \r\nКрайното решение за употребата на отровни вещества трябва да се вземе от президента Петро Порошенко, заяви представителят на самопровъзгласилата се Донецка народна република. \r\nВластите в Украйна започнаха военна операция през 2014 г. срещу самопровъзгласилите се Луганска народна република и Донецка народна република, които обявиха независимост през февруари същата година. По данни на ООН, по време на конфликтът са убити над 10 хил. души.  САЩ обвиняват Русия за помощта й в измислянето на история за употребата на химически оръжия от страна на сирийските бунтовници като претекст за подкопаване на разклатеното примирие, предава  AFP . \r\nРуското министерство на отбраната заяви, че бунтовниците използват в Алепо гранати, които съдържат хлор. Сирийската държавна агенция обяви, че около 100 сирийци са били хоспитализирани заради проблеми с дишането.  \r\nСъединените щати съобщиха, че разполагат с „достоверна информация“, че обяснението е фалшиво и вместо това руските и сирийските сили използват сълзотворен газ.  \r\n„Предупреждаваме Русия и режима да не се намесва в предполагаемото място на нападението и настояваме да осигурят безопасността на безпристрастните и независими инспектори, така че отговорните лица да могат да бъдат държани отговорни“, съобщи говорителят на Държавния департамент Робърт Паладино. \r\nТой заяви, че Русия и Сирия „го използват като възможност да подкопаят доверието в прекратяването на огъня в Идлиб“, последната крепост на бунтовници и джихадисти, които се бият срещу президента Башар ал Асад. Министърът на външните работи на Австрия Карин Кнайсл съобщи, че декемврийската й визита в Русия не е отменена, а отложена. \r\n„Отложена е“, събощи Кнайсл, в отговор на журналистическо питане във Виена. Министърът отбеляза, че това е заради предполагаем шпионаж на бивш полковник от австрийската армия в полза на Русия. „Срещнах се с министър Лавров в Милано и сме в контакт“, добави външният министър на Австрия. „Газопроводът „Северен поток-2“ е икономически проект, който може да разнообрази доставките на газ“. Това заяви австрийският външен министър Карин Кнайсл, предава агенция  ТАСС . \r\n„Придържам се към мнението на германското правителство. Това е икономически и бизнес проект“, отговори Кнайсл на въпрос за проекта. \r\nСпоред нея, всички решения относно газопроводът трябва да се вземат от представители на бизнеса, задачата на политиците е да обяснят какво ще донесе изпълнението на този проект. \"Трябва да има различни възможности за снабдяване с газ“, заяви министърът. \r\nАвстрийският външен министър участва в конференция свързана с развитието на глобалния газов пазар до 2040 г. Бившият държавен секретар на САЩ Рекс Тилърсън смята, че американският президент Доналд Тръмп му е давал указания, чието изпълнение би било незаконно и би противоречало на съществуващите споразумения. Това заяви бившият първи дипломат по време на реч в Хюстън, предава агенция  TACC . \r\nТилърсън беше попитан защо Тръмп му поискал оставката през март. „Мисля, че това се дължи отчасти заради дълбоките различия в нашите стилове. Ние нямахме обща ценностна система\", коментира бившият държавен секретар. \r\n\"Когато президентът проговори „това е, което искам да направя, и по този начин“, трябваше да му отговоря: „г-н Президент, разбирам какво искате да направите, но не можете да го направите по този начин. Това нарушава закона, то нарушава споразумението \", каза Тилърсън. Според него такива отговори „наистина разочароваха“ американския президент. \r\nБившият държавен секретар добави, че не е знаел как да се държи с американския лидер по никакъв друг начин, освен прямо. „Мисля, че се умори от това, което му казвам всеки ден: Вие не можете да направите това, хайде да обсъдим какво можем да направим“, съобщи Тилърсън. \r\nТой описа Доналд Тръмп като човек, който „действа инстинктивно“, „много недисциплиниран, и не обича да чете“. По думите на Тилърсън, американският президент не обичал да чете официални доклади и се „потапял в детайлите по много въпроси“. Както отбеляза бившият държавен секретар, това усложнявало взаимодействието с президента на САЩ. Република Кипър счита за затворена дискусията за американското военно присъствие на територията на острова. Това съобщи правителственият говорител Продромос Продрому, предава  TACC . \r\n„Искаме да считаме, че въпросът е приключен. Действително, имаше някои неуместни изявления, но Република Кипър като независима държава – член на Европейския съюз следва европейска ориентация“, заяви Продрому. По думите му, Кипър често предоставя свои пристанища и летища на страни, с които има тесни връзки, включително Русия, предимно за хуманитарни цели. \r\nПродрому подчерта, че Кипър не иска милитаризация на международните отношения, особено в региона на източното Средиземноморие. \r\nПреди това Мария Захарова съобщи пред журналисти, че Русия ще бъде принудена да предприеме ответни мерки в случай на засилено американско военно присъствие на Кипър. По думите й, от различни източници постъпва информация за активно проучване на Вашингтон за възможността за увеличаване на военното си присъствие на Кипър за противодействие срещу „нарастващото влияние на Русия в региона след успешния ход на операцията на руските въздушно-космически сили в Сирия. Париж е блокиран от силите за сигурност, които се стягат за нови бунтове на „жълтите жилетки“ в столицата и други градове. \r\nАйфеловата кула и други туристически забележителности са затворени, а улични предмети са премахнати за да не се използват като оръжия. \r\nОколо 89 хил. полицаи са разположени в цялата страна. \r\nОт тях 8 хил. са разположени в Париж за да се избегне повторение на събитията от миналата събота, когато протестиращи опожариха автомобили и плячкосаха магазини на известния булевард Шанз Елизе и обезобразиха Триумфалната арка с графити срещу президента Еманюел Макрон. Робърт Мюлер обвини бившия ръководител на предизборната кампанията на Доналд Тръмп Пол Манафорт, че лъже по пет ключови теми - включително контактите му с администрацията на Тръмп - след като сключи сделка за сътрудничество по руското разследване. \r\nМанафорт се опита да скрие фактът, че е имал контакт с представител на администрацията в Белия дом в края на май 2018 г. \r\nРобърт Мюлер, който ръководи федералното разследване за намесата на руснаците на изборите през 2016 г. и евентуалното тайно споразумение с представители на Доналд Тръмп, получи срок до петък  да даде на съдията повече информация за причините, поради които обвини Манафорт, че е нарушил споразумение лъжейки. \r\nСпоред документите Манафорт също излъга за взаимодействието си с бивш бизнес партньор и руско-украински политически консултант Константин Килимник, за който се смята, че има евентуални връзки с руските разузнавателни служби. Робърт Мюлер също обвинява Манафрт, че лъже за участието на Килимник в предполагаема конспирация, за да приготви свидетелските показания на двама свидетели. \r\nДругите предполагаеми лъжи включват обстоятелствата около плащането на 125 хил. долара на фирма, работеща за Манафорт, и фактът, че той предоставя на следователите и информация за прехвърляне на сметки, свързана с друго разследване на Министерството на правосъдието. Част от документа, свързан с плащането от 125 хил. долара, също е редактиран. \r\nПри предишен съдебен процес във Вирджиния Манафорт бе осъден за осем финансови престъпления, свързани с лобирането му, докато журито не можа да вземе решение по 10 други обвинения. \r\nФедералните прокурори от Ню Йорк поискаха от съдията да осъди Майкъл Коен, бивш личен адвокат на Тръмп. \r\nМайкъл Коен, който сътрудничи в разследването на Робърт Мюлер, се призна за виновен за финансови престъпления, и на отделно обвинение, че е лъгал Конгреса в случай, разкрит от Робърт Мюлер миналата седмица. \r\nПрокурорите от Ню Йорк заявиха, че Майкъл Коен трябва да има някакъв принос за сътрудничеството с Робърт Мюлер, но отбелязаха, че не е сключил споразумение за сътрудничество с техния офис. \r\nРобърт Мюлер предложи присъдата за лъженето на Конгреса да протича едновременно с присъдата в случая в Ню Йорк. Съдът в Канада отложи за понеделник изслушването по делото с финансовия директор на китайската компания Huawei Мън Ванчжоу, съобщава  “Интерфакс“ . \r\nФинансовият директор ще прекара уикенда в ареста. На 6 декември Канада арестува главния финансов директор на Huawei Мън Ванжоу, която е заплашена от екстрадиране в САЩ в подозрение, че нарушава санкциите срещу Иран.", "date": "2018.12.08", "title": "Преглед на международните новини до 6 ч. (Агенция \"Фокус\")"}
{"url": "http://www.focus-news.net/news/2018/12/08/2599571/gd-granichna-politsiya-intenziven-e-trafikat-na-gkpp-lesovo-i-kapitan-andreevo-na-izhod-za-tovarni-avtomobili.html", "text": "На българо-турската граница на гранични контролно-пропускателни пунктове „Лесово“ и „Капитан Андреево“ трафикът е интензивен за товарни автомобили на изход. Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 06.00 часа. \r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.12.08", "title": "ГД „Гранична полиция“: Интензивен е трафикът на ГКПП „Лесово“ и „Капитан Андреево“ на изход за товарни автомобили"}
{"url": "http://www.focus-news.net/news/2018/12/08/2599570/aktualna-patna-obstanovka.html", "text": "Актуална пътна обстановка, предоставена от  Агенция \"Пътна инфраструктура\" . Температурите са в интервала от -4° до +12°. Времето над страната е със разкъсана облачност. Слаб вятър духа в областите Пловдив, Силистра, Добрич, Шумен и Смолян. Пътните настилки са предимно сухи, по усойните и планински райони частично заснежени или заледени, обработени и проходими при зимни условия. \r\nНамалена видимост поради мъгла: \r\n- до 50 м в района на път I-1 /обл.Видин/; Раднево, Гълъбово, Главан и Средец /обл.Ст.Загора/; \r\n- до 100 м в района на Летница /обл.Ловеч/; Сливо поле /обл.Русе/; Деков, Българене, Муселиево, Левски, Българене и Любеново /обл.Плевен/; \r\n- до 150 м. в района на Бяла Слатина /обл.Враца/. \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижение с повишено внимание по АМ „Тракия“ от км 329+000 до км 330+000 посока София в участъка Карнобат – Хаджиите поради залесяване. Заета е аварийната лента. Участъците са сигнализирани с пътни знаци. Срок до 31.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г.; \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.08", "title": "Актуална пътна обстановка"}
{"url": "http://www.focus-news.net/news/2018/12/08/2599569/tass-shest-dushi-zaginaha-v-italianski-klub.html", "text": "Най-малко шест души са загинали, 120 са били ранени в събота вечер в резултат на паника и смачкване, настъпили в нощен клуб в италианската провинция Анкона, съобщава  TACC . \r\nСпоред лекарите състоянието на десет от пострадалите е тежко. Те са хоспитализирани. \r\nПревод и редакция: Калоян Пенков", "date": "2018.12.08", "title": "ТАСС: Шест души загинаха в италиански клуб"}
{"url": "http://www.focus-news.net/news/2018/12/08/2599572/afp-shest-dushi-zaginaha-pri-panichesko-byagstvo-v-italianski-noshten-klub.html", "text": "Шест души загинаха в паника в италианския нощен клуб близо до Анкона на Адриатическото крайбрежие след паника, съобщиха пожарникари в събота. \r\n„Причината може да е била разпръсването на лютива субстанция, младите хора избягали и са се премазали един друг. За съжаление, шест души са загинали и десетки са ранени“, заявиха от пожарната служба в изявление в Twitter. \r\nМестни доклади съобщават, че около 1 000 души са били в клуба Blue Lantern в град Кориналдо на Адриатическото крайбрежие за представление на италианския рапър Сфера Еббаста. \r\n\"Танцувахме и чакахме концертът да започне, когато усетихме остър мирис\", заяви 16-годишно момче, заведено в болница. \r\n„Затичахме се към един от аварийните изходи, но беше блокиран, от охраната ни казаха да се върнем“. \r\nПревод и редакция: Калоян Пенков", "date": "2018.12.08", "title": "AFP: Шест души загинаха при паническо бягство в италиански нощен клуб"}
{"url": "http://www.focus-news.net/news/2018/12/08/2599573/predstoyashti-sabitiya-v-stranata-za-8-dekemvri-agentsiya-fokus.html", "text": "*** \r\nОт 17.00 часа в Народния театър „Иван Вазов“ президентът Румен Радев ще участва в тържественото събрание и ще присъства на концерта по случай 130-годишнината на Софийския университет „Св. Климент Охридски“. \r\n*** \r\nОт 11.00 часа в столичното 2-ро СУ „Акад. Емилиян Станев“ председателят на Народното събрание Цвета Караянчева ще участва в откриването на Коледна работилница за деца под надслов „Мисията е възможна с ръце и сърце за една цветна Коледа“. \r\n*** \r\nОт 09.00 часа в централния корпус на СУ „Св. Климент Охридски“ ще се проведе писмен изпит от конкурса за първоначално назначаване на длъжност „съдия“ в районните съдилища.  \r\n*** \r\nОт 10.30 часа в Сити Марк Арт Център (бул. „Янко Сакъзов“ № 30) ще се състои концерт за деца „Щастие!“.  \r\n*** \r\nОт 11.00 часа в сградата на 2 СУ „Акад. Емилиян Станев“ на адрес: гр. София, жк \"Бъкстон\", ул. „Ген. Суворов“ №36 Оперативна програма „Развитие на човешките ресурси“ организира Коледна работилница за деца под надслов „Мисията е възможна с ръце и сърце за една цветна Коледа“. \r\n*** \r\nОт 11.00 часа в сектор „Детска литература“ на Столична библиотека ще бъдат представени две нови книги за деца: романът „Ортодокс“ на Григор Гачев и стихотворната повест „Момичето от квартала“ на Светлини сред сенките.  \r\n*** \r\nОт 11.00 часа и от 14.00 часа в зала 4 на НДК ще се състоят два детски концерта. \r\n*** \r\nОт 11.45 часа в централното фоайе на Софийския университет „Св. Климент Охридски“ главният изпълнителен директор на „Български пощи“ ЕАД Деян Дънешки ще валидира издание на тема: „130 години Софийски университет „Св. Климент Охридски“. Художник на изданието е Жаклина Симова. \r\n*** \r\nОт 13.00 часа в кино „Люмиер Лидл“ ще се играе балетният спектакъл „Снежанка, мащехата и Огледалото“. \r\n*** \r\nОт 14.00 часа в салона на БЧК ще се състои тържественото честване на студентския празник.  \r\n*** \r\nОт 16.00 часа в кино „Люмиер Лидл“ хоров концерт „Реквием“. \r\n*** \r\nОт 18.00 часа в Централния военен клуб Висшият мюсюлмански съвет в България ще връчи за пореден път годишните награди на името на първия Главен мюфтия на България „Ходжазаде Мехмед Мухйиддин Ефенди“, встъпил в длъжност на 8 декември 1910г. \r\n*** \r\nОт 20.00 часа в зала 1 на НДК световноизвестният Strauss Orchestra Vienna ще изнесе грандиозен концерт. \r\n*** \r\nОт 22.00 часа в „Praetorium club” певицата Симона Загорова ще представи официалната премиера на новата си песен „Baby, Please“.  \r\n*** \r\nОт 11.00 часа в Младежкия дом на артистите Общинският куклен театър ще представи премиерата на „Замръзналият Луничко“. \r\n*** \r\nВ 11.00 часа пред читалище „Никола Вапцаров“  ще се проведе ритуал по полагане на цветя по повод 143-та годишнина от рождението на революционера и композитор на песента „Тих бял Дунав“ - Иван Караджов.  \r\n*** \r\nОт 08.30 часа пред Катедрален храм „Свето Успение Богородично” ще започне 20-ото класик рали „Обиколка на Варна“.  \r\n***  \r\nОт 10.00 часа на  3 етаж в Община Велико Търново ще се състои детска работилничка за изработване на коледна украса и подаръци.  \r\n***  \r\nОт 11.00 часа в Читалище „Искра“ театър „Весел“ ще представи  детски куклен спектакъл „Дядовата ръкавичка“.  \r\n***  \r\nОт 18.00 часа в Клуб 7 ще се състои премиера на Анна Заркова и книгата й „Мафията, както я видях“.  \r\n***  \r\nОт 18.00 часа Площад „Цар Асен I” ще бъде излъчен Аудиовизуален спектакъл „Царевград Търнов – звук и светлина“.  \r\n*** \r\nОт 10.00 часа в РБ „Христо Ботев“ ще отвори врати коледна работилница.  \r\n*** \r\n10.30 часа в куклената зала на ДКТ ще се играе спектакълът „Палечка“.  \r\n*** \r\nОт 09.00 часа в спортна зала „Никола Петров“ ще се състои международен турнир по борба „Никола Петров“ по повод 145 годишни от рождението му и 45 години от откриването на спортната зала.  \r\n*** \r\nОт 12.00 часа във Висшето училище по мениджмънт ще се играе спектакълът „Забързана приказка“.  \r\n*** \r\nОт 09.00 часа в Природо-математическата гимназия „Никола Обрешков“ ще се проведе Общинско състезание по информатика „Знам и мога“.  \r\n*** \r\nВ 15.00 часа в Дома на културата „Борис Христов“ ще се състои откриването на годишната изложба на Фотографската задруга в града.  \r\n*** \r\nОт 17.00 часа в Операта ще се състои балетна премиера на „Пепеляшка“.  \r\n*** \r\nОт 17.00 часа в „Арена Монбат“ ще се играе волейболен мач между „Дунав“ и „Черно море“.  \r\n*** \r\nОт 16.00 часа в зала „П. В. Славейков“ на Община Стара Загора ще се състои премиерата на „Процесът на Мерилин Монро“.  \r\n*** \r\nОт 19.00 часа в Оперния театър ще се играе балетът „Лешникотрошачката“.  \r\n*** \r\nВ интервала между 16 и 19 часа на адреса на офиса, ще се състои среща с приятели и съмишленици на \"Да, България\" в гр. Шумен. \r\n*** \r\nОт 13.00 часа в Младецкия дом ще се проведе турнир по спортни танци „Изгряващи звезди“.", "date": "2018.12.08", "title": "Предстоящи събития в страната за 8 декември (Агенция „Фокус“)"}
{"url": "http://www.focus-news.net/news/2018/12/08/2599575/boyni-sportove-wbc-narediha-nezabaven-revansh-mezhdu-diontey-uayldar-i-taysan-fyuri.html", "text": "Бойни спортове: След като миналата седмица супер битката между шампиона в тежка категория на WBC, Дионтей Уайлдър и Тайсън Фюри завърши с равенство \"The Gipsy King\" не беше доволен и настоя за незабавен реванш. Явно и хората от The World Boxing Council не са доволни от развоя на нещата и днес обявиха официално, че одобряват незабавен реванш между Дионтей Уайлдър и Тайсън Фюри за титлата в тежка категория. \r\nИзточник: MMA.BG – всичко за бойните спортове", "date": "2018.12.08", "title": "Бойни спортове: WBC наредиха незабавен реванш между Дионтей Уайлдър и Тайсън Фюри"}
{"url": "http://www.focus-news.net/news/2018/12/08/2599574/predstoyashti-mezhdunarodni-sabitiya-za-8-dekemvri-agentsiya-fokus.html", "text": "*** Национални протести на „жълтите жилетки“ \r\n*** Масови протести срещу преговорите за климатичните промени в Полша \r\n*** Анти-имиграционна среща във фламандския парламент, на нея ще присъстват Стив Банън, Марин льо Пен и др. \r\n*** Матео Салвини организира протести срещу евробюрократите \r\n*** Очаква се мюсюлманските политици да поведат масов протест срещу подписването на антидискриминационната коневнция на ООН \r\n***", "date": "2018.12.08", "title": "Предстоящи международни събития за 8 декември (Агенция \"Фокус\")"}
{"url": "http://www.focus-news.net/news/2018/12/08/2599565/interfaks-sadat-v-kanada-otlozhi-izslushvaneto-na-finansoviya-direktor-na-huawei.html", "text": "Съдът в Канада отложи за понеделник изслушването по делото с финансовия директор на китайската компания Huawei Мън Ванчжоу, съобщава  “Интерфакс“ . \r\nФинансовият директор ще прекара уикенда в ареста. На 6 декември Канада арестува главния финансов директор на Huawei Мън Ванжоу, която е заплашена от екстрадиране в САЩ в подозрение, че нарушава санкциите срещу Иран.   \r\nПревод и редакция: Калоян Пенков", "date": "2018.12.08", "title": "Интерфакс: Съдът в Канада отложи изслушването на финансовия директор на Huawei"}
{"url": "http://www.focus-news.net/news/2018/12/08/2599576/nimh-vremeto-shte-bade-oblachno-i-vecherta-v-zapadnite-rayoni-shte-zavali-slab-dazhd-maksimalnite-temperaturi-slabo-shte-se-povishat-ot-5-do-10.html", "text": "В сутрешните часове налягането ще е малко по-високо от обичайното, но през деня ще се понижава и ще стане по-ниско от нормалното за декември. Днес от запад облачността ще се увеличава и вплътнява и вечерта в западните райони ще завали слаб дъжд. Ще духа слаб, в Източна България до умерен югозападен вятър. Максималните температури слабо ще се повишат и ще са от 5° до 10°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Боряна Маркова.  \r\nПо Черноморието ще преобладава слънчево време, след обяд ще се заоблачи. Ще духа слаб до умерен югозападен вятър. Максималните температури ще са 8°-9°. Температурата на морската вода е 8-11°. Вълнението на морето ще бъде 2-3 бала и през деня ще отслабне. \r\nВ планините от запад облачността ще се увеличава, но през деня ще е почти без валежи. Ще духа умерен до силен вятър от запад-югозапад и с него температурите ще се повишат. Максималната на височина 1200 метра ще е около 7°, на 2000 метра – около 0°.", "date": "2018.12.08", "title": "НИМХ: Времето ще бъде облачно и вечерта в западните райони ще завали слаб дъжд, максималните температури слабо ще се повишат – от 5° до 10°"}
{"url": "http://www.focus-news.net/news/2018/12/08/2599561/express-48-chasa-da-bade-spasen-brekzit.html", "text": "Министър-председателят Тереза Мей и висши министри очакваха да прекарат уикенда бомбардирайки членове на Консервативната партия с телефонни обаждания, имейли и съобщения в опит да спечелят подкрепата им за сделката й преди „значимото гласуване“ в Камарата на общините. \r\nТя изпрати 30 министри, които да се опитат да представят сделката й на гласоподавателите с надеждата да окажат натиск върху депутатите. \r\nБорис Джонсън призова за „щедро, оптимистично, енергично“ предоговаряне за спечелване на „голямо и свободно търговско споразумение“ без спорния механизъм за граничен контрол, който би могъл да свърже Обединеното кралство в близки митнически връзки с Брюксел. \r\nТой настоява британските преговарящи трябва да откажат обещаните 39 млрд. паунда и да покажат, че не се страхуват от търговските връзки с блока, основани на правилата на Световната търговска организация. \r\nТой заяви: „Не искам да се преструвам пред общността, че няма да има смущения въобще. Не искам да твърдя, че няма да има предизвикателства. \r\n„Това, което хората искат да видят е малко здрав разум в тази държава, малко воля за справяне с проблемите и малко лидерство“. \r\nПосочвайки пътя напред от сегашната безизходица, бившият външен министър каза: „Това, което трябва да направи или какво правителството трябва да направи, е да се върне в Брюксел и да заяви съвсем ясно, че парламентът не е приел споразумението за оттегляне, и че е време за излизането на предпазния механизъм и време за договаряне на споразумение за свободна търговия“. \r\n„Идеята с предаването на 39 млрд. паунда от парите на данъкоплатците сега е много, много странно и мисля, че е голяма грешка“. \r\n„Мисля, че в следващия етап трябва да кажем „вижте“, тези пари могат да бъдат налични в края на преговорите“. \r\n„Тази сделка е бедствие за нашата страна. Това в основата си означава, че ЕС може да ни изнудва в каквито и да било условия, които те харесват в хода на преговорите за нашето бъдеще“. \r\nБорис Джонсън заяви, че депутатите тори искат възможността да използват гласуването, за да изяснят позицията си по сделката.   \r\nТереза Мей предупреди вчера, че повече висши депутати могат да напуснат във вторник, ако не бъдат направени драстични промени в сделката.    \r\nМайк Ууд, личен секретар на министърът по международната търговия Лиъм Фокс, заяви, че можеда се откаже от поста си.", "date": "2018.12.08", "title": "Express: 48 часа да бъде спасен Брекзит"}
{"url": "http://www.focus-news.net/news/2018/12/08/2599577/prezidentat-rumen-radev-shte-uchastva-v-tarzhestvenoto-sabranie-po-sluchay-130-godishninata-na-su-sv-kliment-ohridski.html", "text": "Президентът Румен Радев ще участва в тържественото събрание и ще присъства на концерта по случай 130-годишнината на Софийския университет „Св. Климент Охридски“. Това съобщиха от  Прессекретариата на държавния глава . Румен Радев ще поздрави ръководството и възпитаниците на висшето училище. Събитието ще започне от 17.00 часа в Народния театър „Иван Вазов“. Президентът Румен Радев ще бъде придружаван от съпругата си Десислава Радева.", "date": "2018.12.08", "title": "Президентът Румен Радев ще участва в тържественото събрание по случай 130-годишнината на СУ „Св. Климент Охридски“"}
{"url": "http://www.focus-news.net/news/2018/12/08/2599578/predsedatelyat-na-ns-tsveta-karayancheva-shte-uchastva-v-otkrivaneto-na-koledna-rabotilnitsa-za-detsa-pod-nadslov-misiyata-e-vazmozhna-s-ratse-i-sartse-za-edna-tsvetna-koleda.html", "text": "Председателят на Народното събрание Цвета Караянчева ще участва в откриването на Коледна работилница за деца под надслов „Мисията е възможна с ръце и сърце за една цветна Коледа“. Това съобщиха от пресцентъра на  Народното събрание . Събитието е част от Националната кампания „Мисията е възможна“ и ще се проведе в 11.00 часа в столичното 2-ро СУ „Акад. Емилиян Станев“. В инициативата ще участват народни представители, представители на институции, както и жени-посланици у нас.", "date": "2018.12.08", "title": "Председателят на НС Цвета Караянчева ще участва в откриването на Коледна работилница за деца под надслов „Мисията е възможна с ръце и сърце за една цветна Коледа“"}
{"url": "http://www.focus-news.net/news/2018/12/08/2599580/negovo-preosveshtenstvo-episkop-polikarp-shte-otsluzhi-chin-na-obnovlenie-na-hram-sv-bezsrebrenitsi-kozma-i-damyan-v-tsalnogorskiya-manastir.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишкия епископ Поликарп - викарий на Софийския митрополит ще отслужи чин на Обновление на храм \"Св. безсребреници Козма и Дамян\" в Цълногорския манастир, предаде репортер на  Агенция \"Фокус\" . След това епископ Поликарп ще оглави Архиерейска Света Литургия. Начало: 9.30 часа. \r\nНикола ПЕТКОВ", "date": "2018.12.08", "title": "Негово преосвещенство епископ Поликарп ще отслужи чин на Обновление на храм \"Св. безсребреници Козма и Дамян\" в Цълногорския манастир"}
{"url": "http://www.focus-news.net/news/2018/12/08/2599579/denyat-8-dekemvri-v-balgarskata-istoriya.html", "text": "През 1204 година в столицата Търново при българския цар Калоян пристига кардинал Лъв, пратеник на папа Инокентий ІІІ. На тържествена церемония Калоян получава кралска титла от папата, а духовният глава на българската църква архиепископ Василий - титлата “примас”. Важен акт от утвърждаването на средновековната българска държава след освобождението й от почти 200 години византийска власт. Студентите отбелязват за пръв път своя празник през 1903 година в единственото тогава за България висше учебно заведение - Висшето училище (днес - Софийският университет “Свети Климент Охридски”). По стар стил днес е денят на свети Климент. През 1916 година през Първата световна война Българската армия завзема град Олтеница в Южна Румъния. \r\nПрез 1863 година при пожар в църква в Сантяго, Чили, загиват 2500 души,  \r\nНа 8 декември са родени: композиторът Вили Казасян и балерината Красимира Колдамова. На 8 декември умира Мицо Андонов (Димитър Гоцев) - български театрален критик и литератор. \r\n2001 г. \r\nКметът на София Стефан Софиянски напуска СДС. \r\n1947 г. \r\nСофийският университет \"Св. Климент Охридски\" е преименуван в \"Климент Охридски\", тъй като в новата конституция е постановено, че църквата е отделена от държавата и образованието е \"светско с демократичен характер и прогресивен дух\". \r\n1944 г. \r\nВ хода на Втората световна война Втора конна дивизия и Първа гвардейска пехотна дивизия освобождават Бояново. Пета пехотна дивизия освобождава Щип. \r\n1935 г. \r\nПровежда се нелегално съвещание на Демократическата партия за активизиране на дейността й. След държавния преврат от 19 май 1934 г., извършен от Политическия кръг \"Звено\" и Военния съюз, е наложена забрана на политическите партии. Демократическата партия минава към полулегална дейност и се нарежда в редиците на легалната опозиция на монархическия режим. Партията е против сближаване с Германия. Тя се обявява открито против присъединяването на България към Тристранния пакт (март 1941 г.) и обявяването на война на САЩ и Англия (декември 1941 г.). \r\n1928 г. \r\nИзлиза първият брой на вестник \"Лъч\" - информационен всекидневник, орган на групата на професор Александър Цанков в Демократическия сговор. Професор Александър Цанков взема дейно участие в политическия живот на страната. В края на XIX в. влиза в Българската работническа социалдемократическа партия, след разцеплението и през 1903 г. минава към широките социалисти. По време на Първата световна война е заместник-директор на Дирекцията за стопански грижи и обществена справедливост. След края на войната влиза в Народния сговор и след убийството на Ал. Греков (май 1922 г.) е издигнат за неин председател. Участва в подготовката на държавния преврат на 9 юни 1923 г. и след неговия успех става министър-председател. Александър Цанков е един от инициатори за образуването на Демократическия сговор през август 1923 г. През януари 1926 г. неговото правителство подава оставка. Проф. Цанков е избран за председател на ХXI Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като министър на народното просвещение. През 1932 г. оглавява едно от теченията на разцепилия се Демократическия сговор, преобразувано по – късно в самостоятелна политическа партия под името Народно социално движение. В началото на септември 1944 г. емигрира от България. Живее известно време в Германия и Австрия. 1949 г. се установява в Аржентина. Автор е на: \"Войната на народите\" (1916 г.), \"Трите стопански системи. Капитализъм, комунизъм и националсоциализъм\" (1942 г.) и други. Пише и спомени \"България в бурно време\" (неотпечатани). \r\n1923 г. \r\nЗапочва учредителната конференция на политическа формация “Народно единство”. Конференцията продължава до 10 декември. В новосъздадената партия влиза групата на Никола Генадиев, която се отделя от Националлибералната партия, и бивши народнолиберали В. Савов, Н. Бронзов, П. Генадиев и други. Печатен орган на партията е вестник \"Народно единство\". \r\nОснователят на партията - Никола Генадиев е юрист, журналист и публицист. \r\nЗавършва право с докторат в Брюксел. След завръщането си в България работи като адвокат. През 1890 г. заедно с брат си Харитон основават в Пловдив вестник \"Балканска зора\". Никола Генадиев е един от редакторите на печатния орган на Народнолибералната партия (стамболовисти) – вестник \"Нов век\". След идването на власт на втория стамболовистки режим е министър на правосъдието (5 май 1903 г. – 30 януари 1904 г.), управляващ Министерството на търговията и земеделието (20 август 1903 г. – 30 януари 1904 г.), титуляр на същото министерство (30 януари 1904 г. – 22 октомври 1906 г. и 23 октомври 1906 г. – 22 февруари 1907 г.). В коалиционния кабинет на д-р В. Радославов е министър на външните работи и изповеданията (4 юли – 17 декември 1913 г.). От 4 юли до 23 септември същата година е управляващ Министерството на земеделието и държавните имоти. Обявява се против въвличането на България в Първата световна война 1914–1918 г. на страната на Австро-Унгария и Германия. Във връзка с Деклозиеровата афера през лятото на 1915 г. е арестуван. В затвора остава до есента на 1918 г. Като един от водачите на Народнолибералната партия дава съгласието си за сливането й с другите либерални партии и образуването на Националлиберална партия (1920 г.) и участва в нейното централно ръководство. Автор е на \"Мемоари\". Убит е през 1923 г. \r\n1916 г. \r\nВ хода на Първата световна война българските войски завземат град Олтеница, намиращ се в Южна Румъния, при вливането на река Арджеш в река Дунав. \r\n1912 г. \r\nМисия на Константин Хаджикалчов в Цариград. Водят се преговори за сключване на мир с Портата и приключване на Балканската война. \r\nКонстантин Хаджикалчов е български обществен и политически деец, банкер. \r\nИзпълнява важни дипломатически мисии - през 1887 г. е член на българската делегация, която търси княз на България. През 1908 г. преговаря в Цариград във връзка с провъзгласяването на Независимостта. През 1913 г. води преговори за уреждане на българо-турските отношения след Балканските войни. \r\nХаджикалчов завършва Роберт колеж в Цариград. Член е на революционния комитет в Пловдив. След потушаването на Априлското въстание 1876 г. е арестуван. Освободен е по настояване на европейските представители в Пловдив. Присъединява се към движението против Берлинския договор като член на комитетите “Единство” в Южна България. В Източна Румелия развива активна дейност като началник на канцелария в Дирекция на финансите (1879 г.). Хаджикалчов е депутат в Областното събрание и член на Постоянния комитет (1880-1884 г.). Той е един от водачите на Либералната партия в областта. Присъединява се към организираното от БТЦРК движение за съединение. \r\n1903 г. \r\nПрез 1903 г. 8 декември е отбелязан за първи път като празник на единствения тогава в Княжество България университет - Висшето училище. Решението е на Академичния съвет от 30 ноември 1902 г. Празнуването е отменено след 1944 г. и е заменено със 17 ноември - когато е Международният ден на студентската солидарност. През 1962 г. празникът на университета на 8 декември е възстановен. На заседание на Съвета на ректорите на 28 октомври 1994 г. е взето решение 8 декември да бъде неучебен ден и празник на българските студенти. \r\n1877 г. \r\nВ хода на Руско-турската освободителна война генерал Тотлебен получава сведения за мястото, където Осман паша смята да разкъса блокадата на Плевен. \r\nЕдуард Тотлебен е руски военен инженер, генерал. През Кримската война 1853-1856 г. ръководи инженерните работи по отбраната на Севастопол. По време на Руско-турската освободителна война 1877-1878 г. е назначен за помощник-началник на Западния отряд. На 14 ноември 1877 г. поема командването на всички части, включени в обсадата на Плевен, която на 28 ноември (10 декември) приключва с капитулацията на турските войски. От април 1878 г. ръководи Действащата армия до сключването на Берлинския мирен договор 1878 г. \r\n1874 г. \r\nСлед спирането на вестник \"Независимост\" Христо Ботев започва да издава в Букурещ вестник \"Знаме\" (от 8 декември 1874 г. до 14 септември. 1875 г., 27 броя). Последните 3 броя не са редактирани от Христо Ботев. Най-много място в поместваните материали се отделя на въпроса за освобождението на България от турско робство. Пише се за народната просвета, култура и литература. Художествените текстове са малко. В подлистници излизат произведения на Л. Каравелов и М. Чайковски. Печатат се отделни стихотворения. Там Ботев публикува фейлетона \"Политическа зима\". \r\n1204 г. \r\nКардинал Лъв е изпратен от папа Инокентий III при българския цар Калоян, за да му занесе кралска корона и скиптър. Архиепископ Василий е провъзгласен за \"примас на Българската църква \", Калоян е коронясан за крал. На тържествена церемония кардиналът освен короната и скиптъра връчва на българския цар папско писмо за кралско достойнство, знаме с образа на свети апостол Петър и позволение да сече пари със своя образ. \r\nЦар Калоян (Йоаница) е от рода Асеневци, брат на цар Асен I (1187-1196 г.) и на цар Петър II (1196-1197 г.). Той е цар в периода 1197-1207 г., изтъкнат пълководец и дипломат. След победата на въстанието на Петър и Асен (1185-1187 г.), като гарант за миролюбивата политика на България спрямо Византия, Калоян е изпратен като заложник в Цариград, където успява да се запознае с тънкостите на византийската дипломация. Възкачва се на престола след убийството на брат му Петър. На тази дата са родени: \r\n1943 г. \r\nРоден е Самуил Сеферов (Сули) Боянов - български художник, живописец. Завършва Художествената академия, специалност “Живопис” при професор Ил. Петров (1969 г.). Член е на СБХ (1973 г.). От 1969 година участва във всички ОХИ в страната и чужбина. Самостоятелни изложби: София (1974 г.), Пловдив (1980 г.), София (1981 г.), Орешак (1985 г.), София (1986 г.), Париж “ЮНЕСКО” (1987 г.), Братислава (1987 г.), Брюксел (1989 г.), София (1990 г.), Лондон (1991 г.), Анкара (1992 г.), Измир (1992 г.), Атина (1993 г.), София (1993 г.), Хелзинки (1994 г.), Вашингтон (1999 г.), София (1998 г., 1999 г., 2000 г.). Негови картини притежават множество частни галерии у нас и в чужбина, музеят “А. С. Пушкин”, Москва, Галерията за модерно изкуство “Лудвиг” в Кьолн, в Канада, САЩ, Япония, Кувейт, Мексико и др. Награди: Първа награда на МНО за произведение на патриотична тема (1984 г.), заслужил художник (1984 г.), награда на Министерството на културата (1984 г.), кавалер на “Ордена за изкуство и литература на Франция” (1992 г.). Албум - “Кромуел” (1992 г.). \r\n1938 г. \r\nРодена е Елка Бакалова - съвременен български изкуствовед, историк на средновековното българско и византийско изкуство, професор е в Художествената академия. Главен редактор е на сп. \"Проблеми на изкуството\". По-важни книги: \"Стенописите в Беренде\" (1976 г.), \"Бачковската костница\" (1977 г.), \"Роженският манастир\" (1990 г.) и др. \r\n1938 г. \r\nРодена е Красимира Асенова Колдамова - българска балерина. Учи балетно майсторство в школата на Софийската народна опера (до 1950 г.). Специализира в Москва. Балерина е в Националния академичен театър за опера и балет (от 1955 г.). Изпълнява роли от класиката, участва и в редица съвременни едноактни балети. \r\n1934 г. \r\nРоден е Вили Арам Казасян - български композитор, диригент, аранжор, пианист. Завършва ВМЕИ - София (1957 г.), учи в Теоретичния факултет на БДК. Завежда секция “Естрадно изкуство” при СМДБ (от 1985 г.). Диригент е на Естрадния оркестър на Комитета за телевизия и радио. Автор е на детски песни, филмова музика (“Ян Бибиян”, телевизионните - “Неочаквана ваканция”, “Горещи следи”), на музика към театрални спектакли, телевизионни и радиомюзикъли. Дебютът му като музикант и композитор е през 50-те години (пианист в “Джаза на младите”). Свири в Естрадният оркестър при Сатиричния театър, основава “Студио 5”. От тези 2 състава през 1960 г. е формиран Естрадният оркестър на КТР, в който Казасян свири, а по-късно дирижира. Голям е приносът му за първите стъпки и развитието на фестивала “Златният Орфей” и телевизионния конкурс за естрадни песни “Мелодия на годината”. Организира редица вокални състави (“До, ре, ми, фа”, “Студио В”), радиоконкурса “Тромбата на Вили”, телевизионното предаване “Студио 1”. Създава множество песни и пиеси за бигбенд; негови песни изпълняват популярни групи и певци, и актьори (К. Цонев, В. Бахчеванова, Т. Колев, Ас. Ангелов и др.). Пише музика за филмите на В. Мирчев “Ленко” (1978 г.), “Неочаквана ваканция” (1981 г.), “Една одисея из Делиормана” (1983 г.). Гостува като диригент на радиооркестрите в Берлин, Москва, Лайпциг, участва на фестивалите в Атина, Полша (Сопот), Дрезден и др. Негови песни са издавани от “Балкантон” и чужди грамофонни фирми. Носител е на много награди (през 1984 г. получава наградата на СБК за цялостно творчество). Албум: “Избрани песни” (1984 г.). \r\n1914 г. \r\nРодена е Полина Антонова Недялкова - българска военна деятелка, генерал-майор. Заедно с родителите си емигрира в СССР през 1926 г., където завършва Военната академия \"М. В. Фрунзе\" (1936 г.). Същата година заминава за Испания и се включва в интербригадисткото движение. През 1937 г. се завръща в СССР и служи в Съветската армия. Взема участие във Великата отечествена война (1941-1945 г.). Завръща се в България през 1951 г. Заема отговорни длъжности в БНА. Главен редактор е на сп. \"Военна техника\" (1967-1975 г.). \r\n1888 г.  \r\nРоден е Владимир Заимов, български офицер, генерал-полковник, военен деец. Участник във войните за национално обединение (1912-1918). По време на Втората световна война е против участието на България в Тристранния пакт. Работи като съветски шпионин в България, за което е осъден и разстрелян на 1 юни 1942 На тази дата умират: \r\n1983 г. \r\nУмира Мицо Андонов (Димитър Гоцев) - български театрален критик и литератор. Роден е на 7 ноември 1901 г. в Кукуш. Племенник е на Г. Делчев. Завършва гимназия в София и философия в СУ “ Климент Охридски” (1920-1925 г.). Член е на Независимите професионални съюзи, сътрудник на в. \"Единство\". През юни 1926 г. е осъден на 5 години затвор по ЗЗД. Сътрудничи със статии по проблемите на българския театър и театралното изкуство на вестниците \"Фронт на трудово-борческите писатели в България\", \"Щит\", \"Литературен преглед\", \"Пробуждане\", сп. \"Пробив\", \"Български артист\" и др. Главен редактор е на сп. \"Начало\" (1926-1928 г.). Участва в театралните инициативи и театралните студии на Ал. Жендов, Д. Хаджиилиев, Б. Дановски като театрален критик. От 1934 г. е организационен работник в Съюза на артистите в България и редактор на съюзните издания сп. \"Български артист\", в. \"Артист\", \"Възпоминателен лист\" и др. Заместник-председател и директор е на Творческия дом на актьора (1961-1966 г.), член е на Художествения съвет на Народния театър \"Иван Вазов\". \r\n1869 г. \r\nУмира Иван Николов Момчилов - български книжовник. Роден е на 19 октомври 1819 г. в Елена. Учи в Елена, Гърция и Русия. Автор е на “Граматика за старобългарскûя езûк” (1865 г.) и “Граматика за новобългарскûя езûк” (1868 г.), дълго служили като учебни помагала и положили основите на т. нар. Търновска правописна школа. Подготвя (заедно с Н. Михайловски) откриването на Еленската даскалоливница. Обновител е на педагогическата система. \r\n1858 г. \r\nУмира Райно Попович - български учител и книжовник. Роден е около 1773 г. в с. Жеравна. Учител е в Котел, през 1812 г. открива първото елино-българско училище в града (заедно с А. Хаджикринчев). Заминава на поклонение в Света гора, учи на о-в Хиос. През 1816-1818 г. учи в Букурещ при Н. Дука, изучава взаимоучителните таблици и усъвършенства знанията си по гръцки език. Учителства в Котел, Жеравна, Карлово. Автор е на множество преводи от гръцки език: \"Краткое толкование на Божествения храм\" (1837 г.), \"Христоития, или Благонравие\" (1837 г.), \"Есопа фригийскаго баснотворца басни или приказки\" (1854 г.) и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.08", "title": "Денят 8 декември в българската история"}
{"url": "http://www.focus-news.net/news/2018/12/08/2599581/blagoevgrad-obshtinskiyat-kuklen-teatar-shte-predstavi-premierata-na-zamraznaliyat-lunichko-po-vreme-na-koledniya-festival.html", "text": "По време на Коледния фестивал „Следвай звездата,озари пътя!“ Общински куклен театър ще представят премиерата на „Замръзналият Луничко“. Това съобщиха от пресцентъра на  Община Благоевград . За най-малките почитатели на театъра от 11.00 часа в Младежки дом артистите ще подарят емоции и усмивки. В ролите ще влязат Наталия Петкова, Ирина Шумелова, Мустафа Масърлиев-Мус. За сценографията и куклите се е погрижила Ани Пулева, а режисьор на пиесата е Тодор Вълов. Представлението е хумористично, забавно, придружено с музика. Героите са изключително забавни, като попадат в най-различни смешни ситуации, именно в навечерието на Коледа.  \r\nТодор Вълов, режисьор на „Замръзналият Луничко“, определя постановката, като представление-забавление.", "date": "2018.12.08", "title": "Благоевград: Общинският Куклен театър ще представи премиерата на „Замръзналият Луничко“ по време на Коледния фестивал"}
{"url": "http://www.focus-news.net/news/2018/12/08/2599582/denyat-8-dekemvri-v-svetovnata-istoriya.html", "text": "През 1863 година при пожар в църква в Сантяго, Чили, загиват 2500 души, предимно жени и деца. През 1914 година започва войната за Фолклендските острови между Германия и Великобритания. На 8 декември излиза култовият албум на “Ийгълс” - “Хотел Калифорния”. \r\nНа 8 декември е родена актрисата Ким Бейсинджър. На тази дата умира  звездата на “Бийтълс” Джон Ленън. \r\n2017 г.  \r\nБунтовници от Уганда нападат база в източната част на Демократична република Конго и убиват най-малко 15 мисионери на ООН.  \r\n2017 г. \r\nГлавният прокурор на Украйна Юрий Луценко съобщава, че украинският опозиционер Михаил Саакашвили е арестуван в Киев.  \r\n2017 г. \r\nПрофесор Крум Кацаров Кацаров е награден с орден Стара планина втора степен за неговите изключително големи заслуги към страната в областта на военномедицинското дело. \r\n2014 г. \r\nКитайски съд осъжда осем души на смърт за участието им в две смъртоносни атаки в Синдзян през май 2014 г. \r\n2014 г. \r\nФилипините настояват Арбитражният съд в Хага да реши спора на страната с Китай за Южнокитайско море. \r\n2014 г. \r\nНа 86 години почива бившата белгийска кралица Фабиола де Мора и Арагон, вдовица на крал Бодуен I. \r\n2013 г. \r\nВ Антарктида е измерена рекордно ниска температура от минус 91.2 градуса по Целзий. Измерванията са направени от спътник на Американския национален център за климатични данни в близост до японската полярна станция „Купол Фуджи” (най-високо разлоложената полярна станция) на височина от 3786 метра над морското равнище. \r\n2012 г. \r\nПрезидентът на Филипините Бениньо Акина обявява бедствено положение в страната 4 дена след преминаването на най-силния за годината тайфун, взел близо 1000 жертви и катастрофални разрушения. \r\n2011 г. \r\nРуската Федерална служба за сигурност - наследникът на КГБ, поиска от най-популярната социална мрежа в Русия, „В Контакте“, да блокира потребителите оспорващи победата на управляващата партия на парламентарните избори. В резултат на отказа, собственика на сайта Павел Дуров е привикан в прокуратурата.  \r\n2011 г. \r\nВ Япония започна Световното клубно първенство на ФИФА 2011 г. \r\n1999 г. \r\nРуските войски превземат чеченския град Урус-Мартан. \r\n1993 г. \r\nПриета е конституцията на Узбекистан. \r\n1993 г. \r\nРазпуснат е Върховният съвет на Казахстан. \r\n1991 г. \r\nСъвместно комюнике на Русия, Беларус и Украйна обявява разпадането на Съветския съюз, който е заменен от Общността на независимите държави. \r\n1991 г. \r\nЗа първи президент на Молдова е избран Мирча Снегур. \r\n1990 г. \r\nВ Норууд (ЮАР) е приготвена най-голямата пица в света с диаметър 37,4метра. \r\n1987 г. \r\nПрезидентите на СССР и САЩ Михаил Горбачов и Роналд Рейгън подписват във Вашингтон договор за унищожаване на ядрените ракети с малък и среден обсег на действие. Съгласно договора СССР трябва да унищожат 1752 ракети, а САЩ 859. \r\n1987 г. \r\nСлед железопътна катастрофа в ивицата Газа загиват четирима араби. Инцидентът е използван за повод от палестинците за начало на интифадата срещу Израел. \r\n1976 г. \r\nМузикална група The Eagles пускат на музикалния пазар своя албум “Хотел Калифорния”. \r\n1974 г. \r\nНа проведения в Гърция референдум мнозинството от населението се обявява против възстановяването на монархията в страната. \r\nМонархическата форма на управление в Гърция е установена чрез референдум през 1946 г. Кралят е свален от власт през 1967 г. от военните. Установен е така нареченият “режим на полковниците” начело с Георгиос Пападопулос. Отменена е конституцията, разпуснати са политическите партии. През 1974 г. е сформирано гражданско правителство. То отново организира референдум за формата на управление. \r\n1966 г. \r\nГръцкият параход “Хераклион” потъва в Егейско море. Загиват 181 души. \r\n1963 г. \r\nВ Невада е отвлечен сина на американския певец Франк Синатра. \r\n1956 г. \r\n47 души са убити, а 80 ранени, когато унгарски полицаи и съветски войници откриват огън по мирни демонстранти срещу комунизма в унгарския минен център Шалготарян. \r\n1953 г. \r\nАмериканският президент Дуайт Айзенхауер пледира в ООН Великите сили да пожертват част от ядрените си запаси за развитието на атомната енергия за мирни цели. \r\n1950 г. \r\nСАЩ започват икономически бойкот на Китай. \r\n1941 г. \r\nПрез Втората световна война Англия и САЩ обявяват война на Япония след нападението над Пърл Харбър на 7 декември. \r\n1938 г. \r\nРодена е Елка Бакалова - съвременен български изкуствовед, историк на средновековното българско и византийско изкуство, професор е в Художествената академия. Главен редактор е на сп. \"Проблеми на изкуството\". По-важни книги: \"Стенописите в Беренде\" (1976 г.), \"Бачковската костница\" (1977 г.), \"Роженският манастир\" (1990 г.) и др. \r\n1938 г. \r\nЛаврентий Берия е назначен за комисар по вътрешните работи в Съветска Русия на мястото на сваления Ежов. \r\nБерия е народен комисар до 1945 г. и министър (1953 г.) на вътрешните работи на СССР. Той е първи заместник-председател на Съвета на народните комисари и на Министерския съвет (1941-1953 г.). Берия е член (1946-1953 г.) на Политбюро (Президиума) на ЦК на ВКП (б). Организатор е на политическите репресии в Съветския съюз през 30-те - 50-те години. Разстрелян е след смъртта на Й. В. Сталин. \r\n1919 г. \r\nЕкатеринослав е превзет от белогвардейските войски на генерал Слащов. \r\n1917 г. \r\nЩабът на 11-а руска армия е превзет от войници, които отстраняват нейното командване. \r\n1914 г. \r\nЗапочва битката между Германия и Великобритания за Фолкландските острови. \r\n1902 г. \r\nСъздадено е султанско ираде за реформи в Европейска Турция. За генерален инспектор е назначен Хилми паша. \r\nАбас Хюсеин Хилми паша е турски политически и държавен деец. Провежда антибългарска политика и преследва дейците на ВМОРО. След Младотурската революция 1908 г. е министър на външните работи на Турция. От януари 1909 г. е велик везир. Принуден е да си подаде оставката от този пост през април същата година във връзка с организирания в страната метеж от султан Абдул Хамид II. \r\n1896 г. \r\nКрай бреговете на Северна Испания потъва немският кораб “Салер”. Загиват 281 човека. \r\n1881 г. \r\nС издаване на Мухаремския декрет – (Нормативен акт, издаван от държавния глава или от правителството) е установен европейски финансов контрол върху Портата. \r\n1880 г. \r\nИзлиза първият брой на “Едмънтън булет”, първият вестник в провинция Албърта (Канада). \r\n1869 г. \r\nОткрива се първият Ватикански съвет. \r\n1813 г. \r\nСъстои се премиерата на Седма симфония на Бетовен. \r\n1792 г. \r\nЗа първи път в САЩ е кремирано човешко тяло. На тази дата са родени: \r\n1980 г. \r\nУмира Джон Ленън - английски рок- и попмузикант, водеща фигура в популярния квартет \"Бийтълс\", поет и прозаик, артист. Роден е през 1940 г. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. (пръв съвместен албум). Последният концерт на \"Бийтълс\" е в Сан Франциско през 1966 г., от 1970 г. групата официално се разпада. През 1969 г. Джон и Йоко се оженват. От 1975 г. двамата живеят в САЩ. Самостоятелни албуми: \"Wedding Album\" (1969 г.), \"John Lennon/Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975 г.) и др. Съвместно с Йоко Оно издава 7 албума, от които \"Double Fantasy\" (1980 г.) получава награда \"Грамми\" за 1981 г. Убит е от Марк Чапмън пред жилището си в \"Дакота Билдинг\", Ню Йорк. \r\n1967 г. \r\nУмира Чарлз Карпентър Фриз - американски лингвист, академик в Мичиганската академия на науките. Роден е на 29 ноември 1887 г. в Рединг, Пенсилвания. Завършва Бакнелския университет (1909 г.), където е преподавател (1911-1920 г.), от 1917 г. – професор. През 1920 г. се премества в Мичиганския университет, където работи до 1958 г. Президент е на Националния съвет на преподавателите по английски език (1927-1928 г.), президент е на Лингвистичното дружество на САЩ (1939 г.), директор е на Лингвистичния институт (1936-1940 г., 1945-1947 г.), основател и директор е на Института за английски език при Мичиганския университет (1941-1956 г.). Създава трудове в областта на структурната лингвистика, изследва английския език от гледна точка на диахронията и синхронията. Издава поредица учебници по английски език за чужденци, разработва лингвистичните основи на обучението по чужди езици. Редактор е на сп. “Колидж инглиш” (“College English”, 1929-1937 г.) и “Ленгуидж лърнинг” (“Language learning”, от 1948 г.). Главен редактор (1928-1958 г.) е на речник на ранния новоанглийски език. \r\n1966 г. \r\nРодена е Шиниъд О’Конър - ирландска поп-певица. Пише сама музиката за песните си, пее от ученическите години. Учи в Музикалното училище в Дъблин. През 1985 г. пее с групата \"Тон Тон Макут\". Същата година отива да работи в Лондон. През 1987 г. излиза дебютният £ албум \"Лъвът и кобрата\", а през 1990 г. - колекцията от песни, събрана в албума \"Не искам онова, което нямам\". Албуми: \"The Lion and the Cobra\" (1987 г.), \"I Do Not Want What I Haven’t Got\" (1990 г.), \"Am I Not Young Girl?\" (1992 г.), \"Universal Моther\" (1994 г.), \"So Far … The Best of Sinnead O’Connor\" (1997 г.), \"Bad Girl\" (1999 г.). \r\n1934 г. \r\nРодена е Алиса Фрейндлих - руска актриса. Завършва Ленинградския драматичен институт (1957 г.). От 1957 г. работи в Ленинградските театри “Комисаржевски”, “Ленсъвет” и БДТ. В киното е от 1958 г. Снима се в: “Семейно щастие” (1970 г.), “Моят живот” (тв, 1972 г.), “Мелодиите на Верийския квартал” (1973 г.), “Изпълняващ задълженията си” (1973 г.), “Ана и Командорът” (1974 г.), “Принцесата и граховото зърно” (1977 г.), “Служебен роман” (1977 г.), “Сламената шапка” (тв, 1979 г.), “Сталкер” (1980 г.), “Старомодна комедия” (1980 г.), “Агония” (1981 г.), “Клетка за канарчета” (1984 г.), “Жесток романс” (1984 г.), “Мускетарите - 20 год. по-късно” (1992 г.), “Мускетарите - 30 години по-късно” (1993 г.), “Подмосковни вечери” (1993 г.), “Изповед пред непознат” (1994 г.). \r\n1930 г. \r\nРоден е Максимилиан Шел - австрийски актьор и режисьор. Брат е на Мария Шел. Изучава история на изкуството и философия. Завършва Цюрихската драматична студия. Работи и в германски театри. В киното е от 1955 г. - “Това се случи на 20 юли”. Първата му значителна роля е в “Бракът на доктора по медицина Данвиц” (1956 г.). Играе в Италия, Англия, Франция, Германия, САЩ. Филмография: “Деца, майки и генерал” (1955 г.), “Младите лъвове” (1958 г.), “Хамлет” (тв, 1960 г.), “Присъда в Нюрнберг” (1961 г.), “Затворниците от Алтона” (1962 г.), “Смъртоносна афера” (1967 г.), “Нямаш право на два живота” (1967 г.), “Замъкът” (1968 г.), “Симон Боливар” (1969 г.), “Густав Малер” (1971 г.), “Папеса Йоана” (1972 г.), “Полина – 1880” (1973 г.), “Досие “Одеса” (1974 г.), “Краят на играта” (1974 г.), “Сараевският атентат” (1975 г.), “Човекът в стъклената кабина” (1976 г.), “Джулия” (1977 г.), “Един мост повече” (1977 г.), “Аваланш експрес” (1978 г.), “Обичам, не обичам” (1979 г.), “Дневникът на Ани Франк” (1980 г.), “Черната дупка” (1980 г.), “Призракът в операта” (1982 г.), “Островите” (1973 г.), “Утре в Алабама” (1985 г.), “Подземията на Асизи” (тв, 1985 г.), “Петър Велики” (тв, 1986 г.), “Едно американско място” (1988 г.), “Розовата градина” (1989 г.), “Новакът” (1990 г.), “Сталин” (тв, 1992 г.). В театъра играе и поставя “Всеки”, “Добрият патриот” (1969 г.), “Стари времена” (1973 г.), “Приказки от Виенската гора” (1977 г.). В киното режисира от 1970 г. с постоянен успех и вкус към руската и немската литература - “Първа любов” (1970 г.), “Пешеходецът” (1973 г.), “Съдията и неговият палач” (1975 г.), “Приказки от Виенската гора” (1979 г.), “Марлен Д.” (1984 г.), “Справедливост” (1993 г.), “Малката Одеса” (1994 г.), “Вампири” (1998 г.), “Обичам те, скъпа” (2000 г.), “Кан” (2001 г.). \r\n1927 г. \r\nРоден е Владимир Александрович Шаталов - руски летец космонавт, генерал-лейтенант от авиацията (1975 г.), летец инструктор. Завършва Липецкото специално училище на ВВС за начално обучение на пилоти (1945 г.). Завършва Червенознаменната военновъздушна академия (по-късно “Ю. А. Гагарин”) (1956 г.) и служи в авиационни части. В отряда на космонавтите (от 1963 г.). От 14 до 17 януари 1969 г. лети в Космоса като командир на космическия кораб “Союз-4”. Провежда ръчното сближаване и скачването с космическия кораб “Союз-5”, пилотиран от Б. В. Волинов, осигурява А. С. Елисеев и Е. В. Хрунов по време на преминаването им през открития Космос в космическия кораб “Союз-4”. Заедно с Елисеев от 13 до 18 октомври 1969 г. лети за втори път в Космоса като командир на кораба “Союз-8”. За 118 ч и 11 мин пребиваване в Космоса корабът им извършва групов полет с космическите кораби “Союз-6” и “Союз-7”. От 23 до 25 април 1971 г. извършва трети полет в Космоса (заедно с Елисеев и Н. Н. Рукавишников) като командир на космическия кораб “Союз-10”. По време на полета, продължил 47 ч и 46 мин, е проведено скачване с намиращата се в орбита от 19 април 1971 г. орбитална станция “Солют”. Името на Шаталов носи кратер на обратната страна на Луната. \r\n1926 г. \r\nРоден е Реваз Чхейдзе - грузински режисьор. През 1943-1946 г. учи в Тбилиския театрален институт. През 1953 г. завършва ВГИК. През 1953-1954 г. снима няколко документални филма - “Борис Панчадзе” (1953 г.), “Нашият дворец” (1954 г.), “Държавният ансамбъл за народни танци на Грузия” (1954 г.). Последните 2 документални филма заедно с дебютния му игрален филм “Луржа на Магдана” (1956 г.), драма за живота на селяните в Грузия в началото на века, реализира съвместно с Т. Абуладзе. През 1957 г. поставя “Нашият двор”, разработващ съвременна тема, снима историко-приключенските филми “Мая от Гухнети” (1959 г.), “Гроб” (1961 г.), “Морската пътека” (1962 г.), “Бащата на войника” (1965 г.). Режисьор е на “Ах, тази младеж!” (1969 г.), “Фиданки” (1973 г.) и “Твой син, земя” (1981 г.). Сценарист е на “Блондинката” (тв, 1968 г.) и “Цъфтежа на акацията” (1975 г.). \r\n1916 г.  \r\nРоден е Ричард Флайшър - американски режисьор. Учи в театралния факултет на Йейлския университет. От 1937 г. е в театъра. От 1940 г. работи в киното като монтажист и режисьор-документалист - “Предназначени за смърт” (1948 г., “Оскар”). Дебютира в игралното кино с “Децата на развода” (1946 г.). Снима приключенски и мелодраматични филми: “20 000 левги под водата” (1954 г.), “Викингите” (1958 г.), “Принуждението” (1959 г.), “Фантастично пътешествие” (1966 г.), “Доктор Дулитъл” (1967 г.), “Бостънският удушвач” (1968 г.), “Че!” (1969 г.), “Тора! Тора! Тора!” (1970 г., съвместно с Т. Масуда и К. Фуксаку), “Слепият терор” (1971 г.), “Новите центуриони” (1972 г.), “Зеленото слънце” (1973 г.), “Мандинго” (1975 г.), “Невероятната Сара” (1976 г.), “Принцът и просякът” (1977 г.), “Ашанти” (1978 г.), “Джазовият певец” (1981 г.), “Конан Разрушителя” (1984 г.), “Червената Соня” (1985 г.), а също “Събота на насилието” (1955 г.), “Барабас” (1962 г., “Кинг” (1973 г.), “Дон Анжело е мъртъв” (1973 г.), “Мистър Маджестик” (1974 г.), “Принцът и просякът” (1978 г.), “Мистерия за милион долара” (1987 г.), “Обаждане от космоса” (1989 г.). \r\n1865 г. \r\nРоден е Ян Сибелиус - финландски композитор. Учи при М. Вегелиус в Хелзинки, специализира при А. Бекер в Берлин и при Р. Фукс и К. Голдмарк във Виена. В най-значителните си оркестрови съчинения (7 симфонии и 14 симфонични поеми, 1892-1929 г.) органично претворява своеобразния северен колорит на финландската народна музика, като използва нейните ладо-хармонични и ритмични особености. \r\n1832 г. \r\nРоден е Бьорнстерне Бьорнсон - норвежки поет и писател. Журналист, драматург, поет, оратор и политически деец. Играе, заедно със съперника си Ибсен, водеща роля в политическия живот на Норвегия. През 1903 г. получава Нобелова награда за литература. Автор е на: \"Синьове Солбакен\", \"Сигурд Слембе\", \"Свръх силите\", \"Младоженци\", \"Леонарда\" и др. Умира на 26 април 1910 г. в Париж. \r\n1825 г. \r\nРоден е Андрей Николаевич Бекетов - руски ботаник - морфолог и географ. Почетен член е на Петербургската академия на науките (от 1895 г.). Заедно с Х. Я. Гоби през 1886 г. организира и издава първото руско научно ботаническо списание \"Ботанически записки\". Бекетов е сред основателите на Петербургското дружество на естествоизпитателите. Почти едновременно с Ч. Дарвин, но независимо от него, обяснява целесъобразното устройство на органичните форми. Автор е на първия оригинален учебник \"География на растенията\" (1896 г.). Умира на 14 юли 1902 г. \r\n1802 г. \r\nРоден е Александър Иванович Одоевски - руски поет декабрист. През зимата на 1824-1825 г. е приет в Северното дружество на декабристите, придържа се към неговото радикално крило. Взема участие във въстанието от 14 декември 1825 г., след разгрома му е затворен в Петропавловската крепост. От 1827-1837 г. е на заточение в Сибир, след което по заповед на царя служи в действащата армия в Кавказ, където се сближава с М. Ю. Лермонтов и Н. П. Угарьов. Стихове на Одоевски писани преди 1825 г., почти не са запазени. След 1825 г. пише поемите \"Василко\" (1829-1830 г.), \"Зусима\" (1827-1829 г.), \"Старицата пророчица\" (1829 г.) и др. Умира на 27 август 1839 г., близо до Сочи. \r\n1542 г. \r\nРодена е Мария Стюарт - шотландска кралица (1542-1587 г., фактически от 1561 г.). Сключва брак с френския крал Франсоа II на 16 години, овдовява след 2 години и се завръща в Шотландия. Води борба срещу Реформацията и английската кралица Елизабет I Тюдор. Привърженичка е на католицизма. През 1567 г. е пленена от въстаналите калвинисти и принудена да се отрече от престола. Екзекутирана е след 19 години затвор на 8 февруари 1587 г. в замъкът Фотеринг, Англия. На тази дата умират: \r\n2016 г. \r\nУмира Джон Хършъл Глен, американски астронавт. Той е първият американец, излязъл в орбита около Земята. След пенсионирането си от НАСА става сенатор. През 1998 г. става най-възрастният човек, летял в космоса. \r\n1955 г. \r\nУмира Херман Вайл - германски математик. Роден е на 9 ноември 1885 г. в Елмсхорн, Шлезвиг-Холщайн. Завършва университета в Гьотинген (1908 г.). През 1913-1930 г. е професор в Цюрихската политехника, през 1930-1933 г. - в Гьотингенския университет. През 1933 г. емигрира в САЩ, работи в Института за перспективни изследвания (Institute for Advanced Study) в Принстън. Трудовете му са посветени на тригонометричните редове и редовете на ортогоналните функции, разработва теория на функцията на комплексното променливо, проявява интерес и към диференциалните и интегралните уравнения. Въвежда в теорията на числата т. нар. \"сума на Вейл\". Най-значителните му разработки са върху теорията на постоянните групи, както и върху тяхното представяне и приложение в геометрията и физиката. Представител е на интуиционизма в областта на философията на математиката. \r\n1953 г. \r\nРодена е Ким Бейсинджър - американска актриса. На 17 години печели конкурса \"Мис Джорджия\". Един от най-търсените фотомодели. През 1977 г. участва в телевизионните сериали \"Куче и котка\", а от 1980 г. - в \"Ангелът на Чарли\". В киното дебютира през същата година с филма \"Сурова страна\". Участва в: \"Никога не казвай “никога вече\"\" (1983 г.), комедията \"Мъжът, който обича жените\" (1983 г.), \"Среща с непознат\" (1987 г.), \"Моята втора майка е чуждоземка\" (1988 г.), трилъра - \"Надин\" (1987 г.), \"Без милост\" (1986 г.), комикса - \"Батман I” (1989 г.), трагикомедията - \"Певицата и милиардерът\" (1991 г.), \"Девет седмици и половина\" (1985 г.). \"Финален анализ\" (1992 г.), \"Измъкване\" (1993 г.), \"Истинският Маккой\" (1994 г.), \"Прет-а-порте\" (1994 г.), \"Светът на Уейн II\" (1993 г.), \"Поверително от Ел Ей\" (1997 г.), \"8 Mile\" (2002 г.), \"Aurora Island\" (2003 г.). Отличена е с Оскар през 1998 г. за \"Поверително от Ел Ей\". \r\n1943 г. \r\nРоден е Самуил Сеферов (Сули) Боянов - български художник, живописец. Завършва Художествената академия, специалност “Живопис” при професор Ил. Петров (1969 г.). Член е на СБХ (1973 г.). От 1969 година участва във всички ОХИ в страната и чужбина. Самостоятелни изложби: София (1974 г.), Пловдив (1980 г.), София (1981 г.), Орешак (1985 г.), София (1986 г.), Париж “ЮНЕСКО” (1987 г.), Братислава (1987 г.), Брюксел (1989 г.), София (1990 г.), Лондон (1991 г.), Анкара (1992 г.), Измир (1992 г.), Атина (1993 г.), София (1993 г.), Хелзинки (1994 г.), Вашингтон (1999 г.), София (1998 г., 1999 г., 2000 г.). Негови картини притежават множество частни галерии у нас и в чужбина, музеят “А. С. Пушкин”, Москва, Галерията за модерно изкуство “Лудвиг” в Кьолн, в Канада, САЩ, Япония, Кувейт, Мексико и др. Награди: Първа награда на МНО за произведение на патриотична тема (1984 г.), заслужил художник (1984 г.), награда на Министерството на културата (1984 г.), кавалер на “Ордена за изкуство и литература на Франция” (1992 г.). Албум - “Кромуел” (1992 г.). \r\n1943 г. \r\nРоден е Джим Морисън, американски певец, писател и поет. Роден е на 8 декември 1943 в Мелбърн, Флорида. Познат е преди всичко като вокалист и текстописец на състава Дъ Дорс, а също така и като един от най-харизматичните изпълнители в историята на рока. Автор е на няколко стихосбирки и късометражни филми. Заема 47-ма позиция в класацията на списанието Rolling stone на 100-те най-добри певци за всички времена. Той е съосновател и основен вокалист на групата Дъ Дорс (The Doors). Умира на 3 юли 1971 г. само на 27 години в Париж, Франция. \r\n1924 г. \r\nУмира Карл Антон Ларсен - норвежки мореплавател, китоловец. Роден е на 7 август 1860 г. През 1892-1893 г. и 1893-1894 г. с кораба \"Язон\" предприема 2 експедиции за проучване на възможността за лов на китове в Антарктика. Прониква до 68° 10' южна ширина, прави първото описание на източните брегове на полуостров Земя на Грейм (Антарктически полуостров) и го нанася на картата. Открива редица острови (Робертсон, Вейер, Полени и др.). През 1901-1903 г. като капитан на кораба \"Антарктика\" участва в шведската антарктическа експедиция на О. Норденшелд. През 1923-1924 г. в търсене на китове прониква 2 пъти в морето Рос, където изследва залива Мак Мердо и някои острови. Името на Ларсен носят откритият от него шелфов ледник на източния бряг на Антарктическия полуостров и планина. \r\n1914 г. \r\nУмира Максимилиан фон Шпее - граф, немски вицеадмирал. Служи във флота от 1878 г. От 1912 г. командва ескадра крайцери в Тихия океан. През Първата световна война (1914-1918 г.) ръководи похода на ескадрата към бреговете на Южна Америка, където на 1 ноември 1914 г. в бой до нос Коронел разбива английска ескадра, но на 8 декември 1914 г. е разгромен от силна английска ескадра в боя до Фолклендските острови. Загива на флагманския крайцер “Шарнхорст”. \r\n1903 г. \r\nУмира Хърбърт Спенсър - английски философ. Роден е на 27 април 1820 г. в Дерби. Основател е на еволюционистичната философия в Англия. Автор е на: “Първите принципи”, “Принципи на биологията”, “Принципи на психологията”, “Принципи на социологията”, “Принципи на еволюционистическия морал”, “Индивидът срещу държавата” и др. Неговият морал и социология са индивидуалистични. Ръководна идея в трудовете му е идеята за естествената еволюция - по силата на закон за фатално преминаване от хомогенното към хетерогенното, от неопределеното към сложното. Философията на Спенсър среща голяма опозиция сред повечето метафизици. От друга страна, неговият обществен и политически морал е смятан от някои за клонящ към анархизма поради индивидуалистичните насоки, които подтикват философа да желае прогресивното отслабване на държавата. \r\n1896 г. \r\nУмира Ернст Енгел - немски специалист по статистика. Роден е на 26 март 1821 г. в Дрезден. След като завършва минно инженерство в Германия и Париж, става директор на статистическите служби в Саксония и Прусия. През 1857 г. поставя на обсъждане закона, наречен по-късно \"Закон на Енгел\", който представлява едно от първите емпирични открития в икономиката, което е в сила и до днес. \r\n1894 г. \r\nУмира Пафнутий Лвович Чебишов - руски математик и механик, член е на Петербургската академия на науките (от 1856 г.). Роден е на 26 май 1821 г. Първоначално образование получава в домашни условия; завършва в Московския университет (1841 г.). Защитава магистърска дисертация в Московския университет (1846 г.), докторска дисертация в Петербургския университет (1849 г.), професор в Петербургския университет (1850 г.). Основател е на Петербургската математическа школа, от която са излезли много видни учени - Е. И. Золотарьов, А. А. Марков, А. М. Ляпонов, В. А. Стеклов и др. Научните му изследвания са в областта на интегралното смятане, теорията на числата, теорията на вероятностите, теорията на механизмите и много други раздели на математиката. \r\n1886 г. \r\nРоден е Диего Ривера - мексикански художник, един от основателите на мексиканската школа в монументалната живопис. През 1896-1902 г. учи в Художествената академия в Мексико. Живее в Европа (1907-1921 г.). Учи в Художествената академия в Мадрид (1907 г.), работи в Париж (1909-1921 г.), изпитва влиянието на кубизма, а в Италия (1920-1921 г.) изучава стенописите от ХIV-ХVI в. От 1922 г. е член на Мексиканската комунистическа партия. Работи в САЩ (1930-1934 г. и 1940 г.). Умира на 25 ноември 1957 г. в Мексико.  \r\n1864 г. \r\nУмира Джордж Бул - английски математик, основоположник на математическата логика. Роден е на 2 ноември 1815 г. в Линкълн. Без университетско образование става професор по математика в Корк (1849 г.). На неговото име е наречена булевата алгебра - специална алгебрична система, за елементите на която са определени две операции. \r\n1863 г. \r\nПо време на тържествено богослужение в йезуитска църква в Сантяго (Чили) избухва пожар. Загиват около 2500 души, предимно жени и деца. \r\n1793 г. \r\nЕкзекутирана е Жана Дюбари, последната любимка на френския крал Людовик ХV. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.08", "title": "Денят 8 декември в световната история"}
{"url": "http://www.focus-news.net/news/2018/12/08/2599584/sport-leganes-i-hetafe-zavarshiha-naravno-11-v-mach-ot-15-iya-krag-na-ispanskata-la-liga.html", "text": "Футбол: Леганес и Хетафе завършиха наравно 1:1 в мач от 15-ия кръг на испанската Ла Лига. Леандро Кабрера от гостуващия тим на Хетафе реализира първия гол в 39-ата минута, а Алан Ниом от Леганес изравни в 64-ата минута. В последните минути на добавеното време домакините останаха с човек по-малко, следа като реферът изгони с директен червен картон Рубен Перес.  Хетафе зае шестото място с 21 точки, а Леганес е 17-ти със 17 точки. Днес предстоят още мачове от испанската Ла Лига, между които е и градското дерби Еспаньол – Барселона от 21:45.", "date": "2018.12.08", "title": "Спорт: Леганес и Хетафе завършиха наравно 1:1 в мач от 15-ия кръг на испанската Ла Лига"}
{"url": "http://www.focus-news.net/news/2018/12/08/2599585/vratsa-vrachanskiyat-mitropolit-grigoriy-shte-oglavi-arhiereyska-sveta-liturgiya-v-katedralniya-hram-sv-apostoli-na-9-dekemvri.html", "text": "На 9 декември всяка година Православната църква прославя майката на Св. Богородица с празника Зачатие на св. Анна, предаде репортер на  Агенция „Фокус“ . По този повод неделната света Литургия в катедралния храм \"Св. Апостоли\", град Враца, ще оглави Негово високопреосвещенство Врачански митрополит Григорий. Начало: 09.00 часа.  \r\nНикола ПЕТКОВ", "date": "2018.12.08", "title": "Враца: Врачанският митрополит Григорий ще оглави архиерейска света Литургия в катедралния храм \"Св. Апостоли\" на 9 декември"}
{"url": "http://www.focus-news.net/news/2018/12/08/2599587/stara-zagora-prirodo-matematicheska-gimnaziya-nikola-obreshkov-v-kazanlak-shte-bade-domakin-na-obshtinsko-sastezanie-po-informatika-znam-i-moga.html", "text": "Общинско състезание по информатика „Знам и мога” ще се проведе в Природо-математическа гимназия „Никола Обрешков” в Казанлък от 09.00 часа. Това каза за  Радио „Фокус”  директорът на училището Красимир Дамянов. Той поясни, че състезанието е предназначено за ученици от 1. до 12. клас. „Състезателите изпратиха проектите си на тема „Математиката около нас” предварително”, каза Дамянов. В деня на състезанието те ще защитават своите проекти пред комисии. Гости на състезанието ще бъдат децата от отбора по Лего роботика на Детската академия по програмиране. Те заедно с легороботите на академията и на Математическа гимназия, както и роботчетата „Финч” на Библиотека „Искра\" ще направят демонстрации и робо-ателие за състезателите от 13.00 часа.  \r\nСлавяна ГАЙДАРОВА", "date": "2018.12.08", "title": "Стара Загора: Природо-математическа гимназия „Никола Обрешков” в Казанлък ще бъде домакин на Общинско състезание по информатика „Знам и мога”"}
{"url": "http://www.focus-news.net/news/2018/12/08/2599583/8-dekemvri-praznik-na-studentite.html", "text": "През 1903 г. 8 декември е отбелязан за първи път като празник на единствения тогава в Княжество България университет - Висшето училище. Решението е на Академичния съвет от 30 ноември 1902 г. Празнуването е отменено след 1944 г. и е заменено със 17 ноември - когато е Международният ден на студентската солидарност. През 1962 г. празникът на университета на 8 декември е възстановен. На заседание на Съвета на ректорите на 28 октомври 1994 г. е взето решение 8 декември да бъде неучебен ден и празник на българските студенти. \r\nВъв връзка с празника ръководството на ГД „Националната полиция“ предприема допълнителни мерки за сигурност. Целта е гарантиране на обществения ред и сигурността на младите хора, както и безопасността на движението по пътищата. С превантивна цел са проведени срещи със собственици и управители на туристически, питейни, увеселителни и други организирано посещавани обекти, на които са обсъдени възможните рискове от престъпни посегателства и са дадени препоръки за повишена бдителност и навременно подаване на информация за своевременно реагиране при необходимост. Създадена е организация за засилено  полицейско присъствие около питейните и увеселителните заведения, и места за настаняване, на които се очакват празнуващи. Специално внимание ще бъде обърнато на курортите, където традиционно празнуват студентите.  \r\nВ София ще се следи в нощните увеселителни заведенията да не се допускат непълнолетни, посетители с огнестрелни и пиротехнически изделия. Ще има засилено полицейско присъствие в централната градска част, Студентски град и Парка Витоша. Целта е обезпечаване на обществения ред и спокойствието на всички – празнуващи и граждани. В столицата като най-голям град с най-много студенти, е осигурен значителен ресурс, който да гарантира тяхното спокойствие и безпроблемно празнуване. Изготвен е план за специализирана полицейска операция на 8 и 9 декември по линия на „Пътна полиция“. Основното, за което ще се следи е наличие на Гражданска отговорност и недопускане управлението на МНП от водачи, употребили алкохол и наркотични вещества.  \r\nНа 8 декември сутринта на територията на цялата страна ще започне специализирана полицейска операция на „Пътна полиция“, която ще продължи и следващия ден. Екипите ще следят за управление на моторни превозни средства от неправоспособни водачи или от шофьори, употребили алкохол или наркотични вещества. В случай на усложнени метеорологични условия, своевременно ще се въвежда временна организация на движението, при необходимост трафикът ще се пренасочва по обходни маршрути.", "date": "2018.12.08", "title": "8 декември – празник на студентите"}
{"url": "http://www.focus-news.net/news/2018/12/08/2599590/sliven-blagotvoritelen-bazar-organizirat-zoodobrovoltsi.html", "text": "Благотворителен базар организират сливенските зоодоброволци. Събитието ще се състои тази събота, съобщиха за  Радио „Фокус“ – Сливен  организаторите. \r\nДомакин на базара е магазин Hot Spot, на ул. „Ген. Драгомиров“ 3. Целта е да се събират средства за лечение на бездомните животни от Сливен. На базара ще се предлагат артикули, дарени от членове и приятели на каузата: сувенири, бижута, картички, книги и други предмети, чиято цена се определя от купувача. \r\nБазарът ще работи от 10.00 до 14.00 часа.", "date": "2018.12.08", "title": "Сливен: Благотворителен базар организират зоодоброволци"}
{"url": "http://www.focus-news.net/news/2018/12/08/2599586/mladezhi-gerb-sofiya-shte-podnesat-venets-pred-pametnata-plocha-na-zaginalite-balgarski-lekari-i-studenti-meditsi-zhertvi-na-komunisticheskiya-rezhim.html", "text": "По случай празника на българските студенти Младежите от ГЕРБ - София ще поднесат от 12.00 часа венец пред паметната плоча на загиналите български лекари и студенти медици, жертви на комунистическия режим. Това съобщиха от пресцентъра на  ПП ГЕРБ . \r\nПаметната плоча се намира пред Първа МБАЛ - София (бул. „Патриарх Евтимий\" 37).", "date": "2018.12.08", "title": "Младежи ГЕРБ - София ще поднесат венец пред паметната плоча на загиналите български лекари и студенти медици, жертви на комунистическия режим"}
{"url": "http://www.focus-news.net/news/2018/12/08/2599591/the-daily-telegraph-britanskite-spetsialni-sluzhbi-zasilvat-natiska-sreshtu-ruskite-oligarsi-priblizheni-do-kremal.html", "text": "Британските разузнавателни агенции възнамеряват да увеличат натиска върху шест руски предприемачи, които смятат за близки до ръководството на Русия, пише британският вестник  The Daily Telegraph .  \r\nСпоред източник на вестника от правителствените среди Лондон се стреми да намали \"възможностите за маневриране\" и бизнеса на най-богатите руски бизнесмени, както и да ограничи възможностите им за свободно движение в Европа. The Daily Telegraph посочва, че Роман Абрамович, Игор Сечин, Алишер Усманов, Олег Дерипаска, както и Аркадий и Борис Ротенберг са включени в списъка, предоставен на министър-председателя Тереза Мей. \r\nИзданието твърди, че планът за противодействие на тези предприемачи ще бъде част от отговора на Обединеното кралство на инцидента в Солсбъри, отговорността, за който Лондон налага на Москва. \r\nОтношенията между двете страни се влошиха рязко след инцидента с отравянето на Сергей Скрипал, осъден в Русия за шпионаж за Великобритания, и дъщеря му Юлия на 4 март в град Солсбъри, припомня изданието.  Юлиян Марков", "date": "2018.12.08", "title": "The Daily Telegraph: Британските специални служби засилват натиска срещу руските олигарси, приближени до Кремъл"}
{"url": "http://www.focus-news.net/news/2018/12/08/2599589/burgas-do-28-dekemvri-skorostta-na-dvizhenie-v-uchastaka-za-sarafovo-e-ogranichena-do-50-kmch-poradi-remontni-deynosti-na-patnata-nastilka.html", "text": "Няма затворени пътища в областта, пътните участъци са нормално проходими. Това казаха за  Радио „Фокус“ – Бургас  от Областно пътно управление. Без затруднения се осъществява движението на моторни превозни средства по пътищата в областта към този час. До 28.12.2018 г движението се осъществява в една лента на определени участъци и с ограничение на скоростта до 50 км/ч в участъка Бургас – Сарафово от км 226+992 до км 227+700 поради ремонтни дейности на пътната настилка. Участъкът е сигнализиран с пътни знаци. До 31.05.2019 г. движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение там е ограничена до 50 км/ч. Нормално се осъществява движението на моторни превозни средства и в областния център. Няма образувани колони от автомобили на входно-изходните пътни артерии на Бургас или по централните градски улици и булеварди. \r\nМария ПОПЧЕВА", "date": "2018.12.08", "title": "Бургас: До 28 декември скоростта на движение в участъка за Сарафово е ограничена до 50 км/ч поради ремонтни дейности на пътната настилка"}
{"url": "http://www.focus-news.net/news/2018/12/08/2599592/plovdiv-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-nikolay-vav-vetren-na-9-dekemvri.html", "text": "На 9 декември - Зачатие на св. Анна,  в храм  \"Св. Николай\", град Ветрен, Пловдивска епархия,  с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия, предаде репортер на  Агенция „Фокус“ . Начало: 09.00 часа.  \r\nНикола ПЕТКОВ", "date": "2018.12.08", "title": "Пловдив: Константийският епископ Яков ще оглави архиерейска света Литургия в  храм \"Св. Николай\" във Ветрен на 9 декември"}
{"url": "http://www.focus-news.net/news/2018/12/08/2599599/varna-vremenna-organizatsiya-na-dvizhenie-e-vavedena-po-chast-ot-patya-varna-dobrich-zaradi-remontni-deynosti.html", "text": "Пътищата на територията на Варна и областта са проходими при зимни условия, предаде репортер на  Радио „Фокус“ – Варна . Пътните настилки са предимно сухи, времето е ясно, видимостта е добра.  Водачите трябва да се движат с повишено внимание по пътя Варна – Добрич в участъка село Новаково – село Стожер, тъй като движението от км 23+200 до км 25+342 се осъществява в една лента поради ремонтни дейности на асфалтовата настилка. Работи се и по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока Варна – София. Движението в този участък се осъществява в дясно платно двупосочно заради  ремонтни дейности на асфалтовата настилка. В посока Бургас по автомагистрала Черно море движението от км 0+000 до км 8+600 се осъществява   двупосочно в едното платно в посока Варна – Бургас, поради ремонтни дейности на асфалтовата настилка. Временна организация на движение е въведена по част от пътя Златни пясъци – Варна заради ремонтни дейности. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.12.08", "title": "Варна: Временна организация на движение е въведена по част от пътя Варна – Добрич заради ремонтни дейности"}
{"url": "http://www.focus-news.net/news/2018/12/08/2599595/plovdiv-patishtata-v-usoynite-i-planinski-rayoni-na-oblastta-sa-obraboteni-sreshtu-zaledyavaniya.html", "text": "Пътните настилки в усойните и планински райони на Пловдивска област са обработени срещу заледявания, осигурена е нормалната им проходимост при зимни условия. Това съобщиха за  Радио „Фокус“ – Пловдив  от Областното пътно управление. Към този час трафикът на територията на областта се извършва с нормална интензивност и без затруднения. По-засилено автомобилно движение се отчита по пловдивския участък на АМ „Тракия“. Въведено е ограничение на движението на камиони с обща маса над 12 тона през прохода Троян-Кърнаре. Все още е забранено преминаването по третокласния общински път за селата Неделево-Церетелево-Царимир, при кръстовището с пътя Карлово-Пловдив, поради ремонт на ж.п. прелез. Обходният маршрут за водачите е по пътя с. Труд-с. Строево-с. Голям чардак-с. Неделево. До 20 декември движението по пътя Югово-Лъки ще се осъществява в една лента, поради пропадане на част от пътното платно. Преминаването се регулира с пътни знаци. До 30 декември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. Остава забранено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също се осъществява нормално и без затруднения. По-интензивно движение се отчита в централната градска част, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2018.12.08", "title": "Пловдив: Пътищата в усойните и планински райони на областта са обработени срещу заледявания"}
{"url": "http://www.focus-news.net/news/2018/12/08/2599596/gabrovo-mokri-po-visokite-i-usoyni-mesta-zaledeni-sa-patnite-nastilki-na-teritoriyata-na-oblastta.html", "text": "Мокри, по високите и усойни места заледени, са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Настилките се обработват. Времето е слънчево. Температурата на въздуха е минус 5°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 3 декември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.12.08", "title": "Габрово: Мокри, по високите и усойни места заледени, са пътните настилки на територията на областта"}
{"url": "http://www.focus-news.net/news/2018/12/08/2599597/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Спокоен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част са преобладаващо сухи, в района на мостове и виадукти – мокри. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.12.08", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2018/12/08/2599588/makfaks-ramush-haradinay-e-razpratil-pokani-za-tseremoniyata-za-formirane-na-kosovska-armiya.html", "text": "Рамуш Харадинай е разпратил покани за церемонията за формиране на Косовска армия, предава агенция  Макфакс . \r\nПоканите се отнасят за церемония, която ще се проведе на 14 декември от 17 часа в казармите Адем Яшари в Прищина. \r\nМинистърът на образованието в Косово Мухамет Келменди чрез социалната мрежа „Фейсбук“ призова всички албанци, където и да живеят, да подкрепят финансово създаването и въоръжаването на армитя. Той пише, че има заплахи от север и от юг, а албанците „се страхуват от сръбски и гръцки неофашистки атаки“. \r\n\"Да помогнем на нашата армия\", пише той. \r\nГенералният секретар на НАТО Йенс Столтенберг в четвъртък в отделни разговори с косовския премиер и със сръбския президент Александър Вучич заяви, че за създаването на Косовска армия е избран неподходящ момент и че е против съветите на много съюзници в НАТО и може да има негативни последици за бъдещето на Косово. Той каза, че ако мандатът на Силите за сигурност на Косово се разшири, НАТО ще трябва да проучи нивото на ангажимента си с тях.   Юлиян Марков", "date": "2018.12.08", "title": "Макфакс: Рамуш Харадинай е разпратил покани за церемонията за формиране на Косовска армия"}
{"url": "http://www.focus-news.net/news/2018/12/08/2599600/kyustendil-povishena-e-opasnostta-ot-padashti-kamani-vav-visokoplaninskite-rayoni.html", "text": "Повишена е опасността от падащи камъни във високопланинските райони. Това съобщи за  Радио „Фокус” – Кюстендил . Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 3 януари 2019 година. Към този час трафикът по автомагистрала „Струма”, път Е-79, както и по направлението София – Кюстендил е нормално натоварен. Слаб трафик има в посока от и за ГКПП – „Гюешево”. \r\nЛивия НИНОВА", "date": "2018.12.08", "title": "Кюстендил: Повишена е опасността от падащи камъни във високопланинските райони"}
{"url": "http://www.focus-news.net/news/2018/12/08/2599593/vanya-metodieva-roditel-na-dete-sas-sindrom-na-daun-blagodarenie-na-balgarskata-koleda-sinat-mi-uspyava-da-podobryava-i-razviva-svoeto-sastoyanie.html", "text": "Благодарение на „Българската Коледа“ синът ми успява да подобрява и развива своето състояние. Това каза за  Агенция „Фокус“  Ваня Методиева, родител на дете със синдром на Даун, получила подпомагане от „Българската Коледа 2017/2018г.“ „Синът ми страда от синдром на Даун. Подтикна ме това, че нямаме финансовата възможност да провеждаме терапиите, които са необходими за лечението му. Това са терапевтични и рехабилитационни терапии. Благодарение на „Българската Коледа“ той успява да подобрява и развива своето състояние“, коментира още тя. Мария Методиева обясни, че нейното дете се нуждае от терапевтичен сеанс два пъти седмично, като месечно са им необходими около 200 лв. „Сумата, която получихме от „Българската Коледа“, е достатъчна за тази година. Парите, които ни предоставиха ще стигнат за тези терапии. Миналата година също участвахме в инициативата, тогава много малко се наложи да дофинансираме с наши средства. Благодарни сме за помощта, която ни предложиха“, обясни още Ваня Методиева, като изтъкна, че те ще подпомогнат за неговото логопедично развитие. \"Те ще бъдат вложени в усъвършенстването на неговия говор, защото сега трудно му се разбра, какво казва. Ние участваме за трети пореден път. Благодарности, че има такива инициативи, които помагат на хора в нужда, като нашата“, допълни още тя.  \r\nДаяна ДЮЛГЕРОВА", "date": "2018.12.08", "title": "Ваня Методиева, родител на дете със синдром на Даун: Благодарение на „Българската Коледа“ синът ми успява да подобрява и развива своето състояние"}
{"url": "http://www.focus-news.net/news/2018/12/08/2599601/pernik-negovo-preosveshtenstvo-episkop-polikarp-shte-otsluzhi-chin-na-obnovlenie-na-hram-rozhdestvo-hristovo-v-selo-divotino-na-9-dekemvri.html", "text": "На 9 декември, неделя, когато Православната църква чества Зачатие на св. Анна, с благословението на Негово светейшество Българския патриарх и Софийски митрополит Неофит, Негово преосвещенство Белоградчишкия епископ Поликарп - викарий на Софийския митрополит, ще отслужи чин на Обновление на храм \"Рождество Христово\" в село Дивотино, Софийска епархия, предаде репортер на  Агенция „Фокус“ . След това епископ Поликарп ще оглави Архиерейска Света Литургия. Начало: 09.30 часа.  \r\nНикола ПЕТКОВ", "date": "2018.12.08", "title": "Перник: Негово преосвещенство епископ Поликарп ще отслужи чин на Обновление на храм \"Рождество Христово\" в село Дивотино на 9 декември"}
{"url": "http://www.focus-news.net/news/2018/12/08/2599603/dobrich-zaradi-svlachishte-e-ogranichen-trafikat-za-motorni-prevozni-sredstva-nad-10-tona-v-uchastaka-ot-patya-kranevo-varna-pri-83-km.html", "text": "Заради свлачище  е ограничен трафикът за моторни превозни средства над 10 тона в  участъка от пътя Кранево – Варна при 83 км, предаде репортер на  Радио „Фокус“ – Варна . Обходният маршрут е през Кичево и Оброчище. Трафикът в участъка Варна – Добрич е с обичайна натовареност за съботен ден. \r\nОт Агенция „Пътна инфраструктура“ напомнят на водачите, че движението по околовръстното на град Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Трафикът се регулира с пътни знаци.  \r\nМарияна ВАЛЕНТИНОВА", "date": "2018.12.08", "title": "Добрич: Заради свлачище  е ограничен трафикът за моторни превозни средства над 10 тона в  участъка от пътя Кранево – Варна при 83 км"}
{"url": "http://www.focus-news.net/news/2018/12/08/2599602/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. В планините има висока разкъсана облачност и слаб до умерен вятър. Температурите варират от минус три до един градуса.  \r\nОт днес работи официално курортът Пампорово, а Банско – частично.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2018.12.08", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/08/2599598/s-83-9-sergey-stanishev-be-preizbran-za-prezident-na-pes-na-kongresa-v-lisabon.html", "text": "С 270 гласа „за“ (83.9%) Конгресът на ПЕС ми гласува доверие за нов мандат начело на европейските социалисти. Това написа президентът на ПЕС Сергей Станишев във  \"Фейсбук\" . \"Огромна чест, и огромна отговорност. Благодаря на всички делегати на Конгреса, но най-вече на моята партия – БСП, която ме номинира отново за този пост. Благодаря за доверието!\", пише още Станишев.", "date": "2018.12.08", "title": "С 83, 9 % Сергей Станишев бе преизбран за президент на ПЕС на конгреса в Лисабон"}
{"url": "http://www.focus-news.net/news/2018/12/08/2599594/afp-targovskiyat-izlishak-na-kitay-v-targoviyata-mu-sas-sasht-dostigna-rekordni-niva.html", "text": "Търговският излишък на Китай в търговията му със САЩ достигна рекордните 35,6 милиарда долара, след като износът се повиши, а вносът се сви, показват официални данни в събота, цитирани от  AFP . \r\nИзносът на Китай за САЩ е нараснал с 9,8% за ноември, докато вносът за месеца е намалял с 25% на годишна база, показват данните на митническата администрация на Китай. \r\nРекордният месечен излишък надхвърля 31,8 милиарда долара, регистрирани през октомври, и идва въпреки многото американски тарифи за китайски стоки. \r\nТърговският излишък на Китай със САЩ за първите 11 месеца на годината възлиза на 293,5 милиарда долара, спрямо 251,3 милиарда долара през същия период на миналата година.  Юлиян Марков", "date": "2018.12.08", "title": "AFP: Търговският излишък на Китай в търговията му със САЩ достигна рекордни нива"}
{"url": "http://www.focus-news.net/news/2018/12/08/2599604/blagoevgrad-intenziven-e-trafikat-po-osnovnite-patni-arterii-oblastta.html", "text": "Интензивен е трафикът по основните пътни артерии в благоевградска област – автомагистрала „Струма“ и главен път Е-79, както ѝ по второкласен път – 19 Симитли – Гоце Делчев особено в посока Банско. През нощта няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа, съобщиха за  Радио „Фокус“ – Пирин  от  Областно пътно управление – Благоевград . В региона не се извършват ремонтни или друг вид дейности по пътищата, поради което няма ограничения за леките и товарни автомобили. Стационарни камери има в района на Монца и в град Кресна. \r\nЛивия НИНОВА", "date": "2018.12.08", "title": "Благоевград: Интензивен е трафикът по основните пътни артерии областта"}
{"url": "http://www.focus-news.net/news/2018/12/08/2599609/mkd-makedoniya-aleksis-tsipras-obeshta-da-nosi-vratovrazka-ako-ruskiyat-prezident-mu-podari-takava.html", "text": "Алексис Ципрас обеща да носи вратовръзка, ако руският президент му подари такава, пише македонското електронно издание  „МКД“ . \r\nНа пресконференция след срещата на двамата лидери в Москва Ципрас не носеше вратовръзка, а бяла риза с разхлабена яка. Путин имаше вратовръзка, пише изданието. \r\nГръцките журналисти попитаха  Ципрас защо не изпълнява  обещанието си да започне да носи вратовръзка, ако партията му спечели парламентарните избори и ако бъде решен проблемът с огромния гръцки държавен дълг. \r\n\"Вече изпълних това обещание, когато спечелих (в спор за дълговете). Но бързо махнах вратовръзката, защото това е възел около врата на гръцкия народ. Това е символ. Ако обаче Путин ми даде такъв подарък, ще я нося на следващата среща \", каза Ципрас. \r\nГръцкият министър-председател, както и много други членове на лявото правителство на Гърция, не носят вратовръзки дори на официални събития. Преди предсрочните парламентарни избори Ципрас обеща пред журналисти, че ще започне да носи вратовръзки, когато ще се намери решение на гръцкия проблем и когато Гърция ще изплати дълговете си. Тогава европейските политици започнаха да му дават връзки. \r\nВратовръзка му бе подарена от бившия италиански премиер Матео Ренци и от македонския премиер Зоран Заев. Ръководителят на Европейската комисия Жан-Клод Юнкер предложи на Ципрас вратовръзката си, а турският президент Реджеп Тайип Ердоган на среща попита Ципрас в смес от английски и турски \"Къде е вратовръзка?\"  (Where is kravat?) . \r\nЦипрас се яви с вратовръзка пред гръцките депутати на 22 юни, когато представи доклад за споразумението с еврогрупата за държавния дълг в Гърция.  Юлиян Марков", "date": "2018.12.08", "title": "„МКД“ (Македония):  Алексис Ципрас обеща да носи вратовръзка, ако руският президент му подари такава"}
{"url": "http://www.focus-news.net/news/2018/12/08/2599607/plovdiv-tri-pati-se-e-uvelichil-broyat-na-bolnite-ot-varitsela-v-oblastta.html", "text": "Три пъти се е увеличил броят на болните от варицела в Пловдивска област, сочат последните данни в началото на декември. Това съобщиха за  Радио „Фокус“ – Пловдив  от Регионалната здравна инспекция.  122 души са засегнатите от варицела към 5 декември, докато през предходния отчетен период случаите са били общо 39. Само на територията на град Пловдив болните са 90. \r\nПрез изминалата седмица в Пловдивска област е регистрирано и двойно увеличение на засегнатите от скарлатина – случаите са 8 срещу 4 през предходния отчетен период, и вирусен хепатит – от трима болните вече са шестима. Данните на Регионалната здравна инспекция сочат още, че намалява броят на случаите на чревни инфекции. \r\nТони МИХАЙЛОВ", "date": "2018.12.08", "title": "Пловдив: Три пъти се е увеличил броят на болните от варицела в областта"}
{"url": "http://www.focus-news.net/news/2018/12/08/2599608/veliko-tarnovo-izvestni-ispanski-arhitekti-predstavyat-proekta-si-za-nov-tsentar-na-grada.html", "text": "Едни от съвременните и известни в глобален мащаб испански архитекти - урбанисти, са поканени на конференция в София, за да представят проекта си за изграждане на нов градски център във Велико Търново. Това съобщиха от пресцентъра на  Община Велико Търново.   Разработката на Arenas, Basabe, Palacios от Испания беше сред най-добрите кандидатури, отличени от журито в Международния архитектурен конкурс \"Ново сърце за стария град\", който се проведе във Велико Търново в периода април – юли. \r\nИспанските участници в конкурса са преподаватели в Мадридския архитектурен факултет  (Etsa Madrid). Те ще участват в международния форум \"Нова София 2022\", който акцентира върху развитието на градската среда и ще се проведе в Университета по архитектура, строителство  и геодезия от 13 до 15 декември.  \r\nРазработката на Arenas, Basabe, Palacios получи една от петте поощрителни награди в надпреварата за изграждане на нов градски център на мястото на Старото военно училище във Велико Търново. В концепцията си испанските архитекти поставят водеща роля на свободните централни пространства без автомобили и със запазване на съществуващата екосистема. Те предлагат изграждането на централна и надлъжна по терена на Старото военно училище пешеходна алея и напречни подземни улици, които да поемат автомобилния трафик. Паралелно се предлага своеобразен околовръстен път, както и решения за подземно паркиране. Цялостната концепция за движението не създава конфликти с пешеходните трасета и осигурява тишина в централните части на територията. Така новият градски център остава свободен от автомобили. \r\nИспанските архитекти предлагат оптимално организиране на територията и акцентират върху изграждането на сгради за обществени и културни събития, както и с търговски и хотелски функции. Интересна е и идеята им за свързване на зелените зони покрай р. Янтра с градската среда чрез три пешеходни пътеки. \r\n62 бяха проектите, разгледани в най-големия към момента архитектурен конкурс в България от 9-членно жури, съставено от архитекти oт Италия, Русия, Франция, Великобритания, Дания и България. Комисията даде своята висока оценка за испанския проект заради идейните решения за зелени площи, пешеходни пространства и оригинални архитектурни ансамбли в новия център на Велико Търново. \r\nВ София испанските лектори, освен че ще представят търновската си разработка,  ще разкажат за съчетаването на преподавателската и професионална практика в своята страна. Те ще напътстват и участниците в уъркшоп за ревитализация на свободни  пространства и жилищни структури в 7 микро район на ж.к. \"Люлин\". \r\nПо-подробна информация за събитието е публикувана на \"Фейсбук\" страницата на събитието: https://www.facebook.com/events/2198551887133757/. Участието е безплатно. Организаторите ще представят и видеоматериал след лекцията.  \r\nСъбитието се осъществява с подкрепата на Посолството на Кралство Испания в България, „Мактер Консулт“ ЕООД и Университета по архитектура, строителство и геодезия. \r\nКласиран на първо място в Международния архитектурен конкурс във Велико Търново бе италианският архитект Клаудио Нарди. Според условията на конкурса, арх. Нарди получава правото да разработи инвестиционен проект за първата сграда в новата градска зона – Експозиционен център. Още през 2019 година Община Велико Търново има готовност да кандидатства за финансиране на реализацията на този проект по ОП \"Региони в растеж\" 2014-2020.", "date": "2018.12.08", "title": "Велико Търново: Известни испански архитекти представят проекта си за нов център на града"}
{"url": "http://www.focus-news.net/news/2018/12/08/2599610/pazardzhik-ot-11-do-14-dekemvri-vremenno-shte-bade-zatvoren-patyat-strelcha-panagyurishte.html", "text": "Временно ще бъде затворен пътят Стрелча-Панагюрище, съобщиха от  общинската администрация в Стрелча . Това се налага заради предстоящия ремонт на железопътния прелез между град Панагюрище и град Стрелча. Ще бъдат предприети действия от ДП „Национална компания „Железопътна инфраструктура” –  Железопътна секция – Пловдив за временно затваряне на пътя  Стрелча –  Панагюрище от 20.00 ч. на 11 декември 2018 г. до 20.00 часа на 14 декември 2018 г. Временната организация на движение включва обходен път  гр. Стрелча –  с. Дюлево – с. Смилец – с. Свобода – с. Попинци – гр. Панагюрище. Времето за пътуване се удължава с 53 минути и 41.3 км.", "date": "2018.12.08", "title": "Пазарджик: От 11 до 14 декември временно ще бъде затворен пътят Стрелча-Панагюрище"}
{"url": "http://www.focus-news.net/news/2018/12/08/2599605/asie-simitchieva-roditel-na-dete-s-tserebralna-paraliza-poveche-ot-shest-godini-se-vazpolzvame-ot-dareniyata-na-balgarskata-koleda.html", "text": "Повече от шест години се възползваме от даренията на „Българската Коледа“. Това каза в интервю за  Агенция „Фокус“  Асие Симитчиева - родител на дете с детска церебрална парализа, получила подпомагане от „Българската Коледа 2017/2018г. „Детенцето ми има по рождение детска церебрална парализа. Аз съм самотна майка, от десет години съм разделена с баща му и нямам много големи възможности и прибегнах до помощта на „Българската Коледа“. От 2007 година идваме на санаториум в Момин проход на лечения. Има подобрения оттогава, макар и бавно“, посочи тя.   \r\nМайката обясни, че през годините е получавала различни по размери средства от инициативата. \"Когато попълвам документи, пиша, че средствата са за рехабилитация и ми отпускат различни суми, колкото им е по възможностите, защото са много дечицата. От две години насам ми отпускат по 1 000 лева. Последните години ми даваха по 700-800 лева, една година бях получила 400 лева“, обясни още Асие Самитчиева.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2018.12.08", "title": "Асие Симитчиева, родител на дете с церебрална парализа: Повече от шест години се възползваме от даренията на „Българската Коледа“"}
{"url": "http://www.focus-news.net/news/2018/12/08/2599606/ria-novosti-politsiyata-razkriva-podrobnosti-za-intsidenta-v-italianski-noshten-klub.html", "text": "Полицията разкрива подробности за инцидента в италиански нощен клуб, предава  РИА Новости \r\nРъководителят на полицейското управление на Анкона Оресте Капоказа отрече, че вратите на аварийния изход на клуба, в който е станала трагедията, са били заключени. \r\nИнцидентът е станал в събота през нощта. Според полицията по време на събитие в град Кориналдо някой е пръскал с лютив спрей в клуба, предизвиквайки паника. В резултат на инцидента са загинали шест души, повече от 60 са хоспитализирани, животът на някои е в опасност. По-рано очевидци съобщиха, че вратите на клуба са били заключени. \r\n\"Не, вратите за аварийно излизане бяха отворени, повечето от хората са излезли оттам. Имаше две огради навън, височината им се промени рязко, което доведе до падане на хора, а намиращите се зад тях паднали върху тях и ги затиснали“, разказа полицейския началник. \r\nТой добави, че в настоящия момент е твърде рано да се говори за виновни за трагедията. Полицията разследва обстоятелствата на инцидента.  Юлиян Марков", "date": "2018.12.08", "title": "РИА Новости: Полицията разкрива подробности за инцидента в италиански нощен клуб"}
{"url": "http://www.focus-news.net/news/2018/12/08/2599612/sofiya-dvizhenieto-na-metroto-po-dvete-linii-se-izvarshva-po-grafik.html", "text": "Движението на метрото по двете линии се извършва по график.  Това съобщиха от пресцентъра на  Столична община  във връзка с появила се информация за спиране на метрото.  \r\nНяма планирани спирания на метрото. Информацията, разпространена в някои медии, не отговаря на истината.", "date": "2018.12.08", "title": "София: Движението на метрото по двете линии се извършва по график"}
{"url": "http://www.focus-news.net/news/2018/12/08/2599613/varna-okolo-50-maystori-shte-uchastvat-v-tretoto-izdanie-na-festivala-za-rachno-izraboteni-izdeliya-koleden-srachko.html", "text": "Около 50 майстори от България и чужбина ще участват в третото издание на фестивала за ръчно изработени изделия „Коледен Сръчко“ във Варна, който ще бъде открит днес във Фестивалния и конгресен център и ще продължи до 27 декември. Това каза в интервю за  Радио „Фокус“ – Варна  Нина Урумова, организатор на фестивала. В навечерието на Коледните и Новогодишните празници жителите и гостите във Варна ще могат да разгледат ръчно изработени изделия на майстори от различни региона на страната, както и от чужбина. Ще бъдат показани ръчно изработени бижута, изделия от мед, ръчно изработени коледни лампи, тъкани изделия, декупаж, макраме, картини, плетива, картички, както и други предмети. Специално за най-малките във фоайето на Фестивалния и конгресен център ще има безплатен детски кът, както и Дядо Коледа, с когото ще могат да се снимат за спомен или родителите да изненадат детето си, като Дядо Коледа изкара от своя чувал коледния му подарък. \r\nФестивалът „Коледен Сръчко“ ще бъде отворен всеки ден от 10.00 до 19.00 часа. \r\nНина Урумова припомни, че миналата година, също в навечерието на празниците, е организирано поредното издание на фестивала, който е преминал при изключително висок интерес. \r\n„Сръчко“ е за всички любители и професионални занаятчии. На базара всеки желаещ може да представи своите творби. Базарът цели да даде място и възможност на всички желаещи занаятчии в България да представят своите творби. Целта на базара е също да се популяризира българското творчество, а стремежът на организаторите е всеки желаещ на достъпна цена да може да представи своите произведения. \r\nМарияна ВАЛЕНТИНОВА", "date": "2018.12.08", "title": "Варна: Около 50 майстори ще участват в третото издание на фестивала за ръчно изработени изделия „Коледен Сръчко“"}
{"url": "http://www.focus-news.net/news/2018/12/08/2599616/aktsenti-v-predavaneto-metronom-na-radio-fokus.html", "text": "Ще направим обзор на политическата седмица. Кои са знаци от нея и какво ни разкриват? Отива ли си мнозинството и кой идва? Това питаме политолога Калоян Методиев. Ще продължим на политическа вълна с фокус отново върху протестите. Колко от гражданите подкрепят протестите срещу управлението? С обобщен анализ на сондажа на социологическа агенция „Галъп интернешанъл“ ще включим изпълнителният й директор Първан Симеонов.   \r\nВ началото на седмицата БАН излезе с решение за създаване на нов институт в старата сграда на Националния институт по метеорология и хидрология. За какво са ни два института, които да ни казват какво е времето? Ще попитаме климатолога проф. Георги Рачев. Няма да пропуснем да го попитаме какви ще са температурите на Балканите около най-светлите християнски празниците в края на декември.  \r\nДнес е ден на българския студент – честит празник на всички бивши, настоящи студенти. В днешната събота ще бъде кулминацията на честванията, с които най-старото висше училище у нас отбелязва и 130-годипнина.  \r\n8 декември – от зората на студентския празник до днешните забавления. Какво е равнището на академичното  образование днес? Кой променя обществения климат и как се съхранява духовността? А Ще разговаряме с проф. Огнян Гержиков – политик и юрист, председател на 39-то Народно събрание. Десетки години бе професор в Алма Матер.  \r\nЩе поговорим и за зачатието на Св. Анна – майка на Богородица, покровителка на брака, семейството, майчинството, закрилница на девиците, вдовиците и бременните жени. Събеседник ще бъде д-р Десислава Панайотова – богослов и експерт програми и проекти в културно-просветния отдел на Свети синод. \r\nБъдете с \"Метроном\" между 10.00 и 13.00, водещ на днешното издание е Милослава Ангелова.", "date": "2018.12.08", "title": "Акценти в предаването \"Метроном\" на Радио \"Фокус\""}
{"url": "http://www.focus-news.net/news/2018/12/08/2599614/stara-zagora-detsa-ot-detska-gradina-34-rayna-knyaginya-pomagat-na-bolno-momichentse.html", "text": "Децата от подготвителните групи и втора група на детска градина №34 „Райна Княгиня“  в Стара Загора навръх Никулден поднесоха на гостите в залата на Държавен куклен театър един незабравим спектакъл на добротата и обичта. Това съобщиха от  Община Стара Загора . „Посвещаваме този спектакъл на Калина, която се нуждае от операция на крачето”, казват 6-годишните деца от подготвителна група, част от която е малката Калина. Тя страда от костно-мускулна аномалия на дясното краче. Парите от всеки закупен билет от зрителите ще помогнат за следващите няколко операции. Общата сума, необходима за лечението на момиченцето е 20 000 лв. На концерта бяха представени всички фолклорни области на България с характерните за тях песни и танци. Малките възпитаници на детската градина пяха и танцуваха благотворително за своята приятелка Калина Яворова Стоянова, която геройски премина първото си изпитание. Малката чаровница вече се възстановява и изпраща поздрави на своите приятели. В своята благородна мисия екипът на Детска градина №34 „Райна Княгиня“ получава подкрепа от родители, колеги от Детска градина „Буратино“ град Божурище, книжарница „Макси микс“, Държавен куклен театър-Стара Загора. Желанието на всички е да помогнат на едно прекрасно дете, което трябва да живее пълноценно.", "date": "2018.12.08", "title": "Стара Загора:  Деца от детска градина №34 „Райна Княгиня“ помагат на болно момиченце"}
{"url": "http://www.focus-news.net/news/2018/12/08/2599617/sport-pet-titli-za-vladinova-ot-turnira-v-dubay.html", "text": "Невяна Владинова стана шампионка в многобоя и спечели всичките четири финала на отделните уреди на престижния турнир по художествена гимнастика DuGYM CUP в Дубай. Българката получи за своите изпълнения оценки от 20.200 точки на обръч, 18.850 на топка, 18.650 на бухалки и 16.200 на лента.  \r\nВладинова стана и носител на приза \"Кралица на красотата\" на турнира. \r\nТова е едно от най-големите гимнастически събития в Близкия изток, на което участват повече от 450 гимнастички от над 60 отбора и 18 държави.", "date": "2018.12.08", "title": "Спорт: Пет титли за Владинова от турнира в Дубай"}
{"url": "http://www.focus-news.net/news/2018/12/08/2599611/blagoevgrad-spetsializirani-politseyski-aktsii-se-izvarshvat-po-glaven-pat-e-79-i-vtoroklasen-pat-19-vav-vrazka-sas-studentskiya-praznik.html", "text": "Специализирани полицейски акции се извършват до 9 декември по главен път Е-79 и второкласен път – 19 във връзка със студентския празник. Това съобщи за  Радио „Фокус“ – Пирин  Йорданка Шаркова, говорител на Областна дирекция на МВР – Благоевград. „Акцента на акциите ще бъде поставен върху водачи, управляващи автомобили под въздействие на алкохол и/или наркотични или други упойващи вещества, неправоспособни и управляващи технически неизправни превозни средства“, каза още Шаркова. Тя добави, че ще се следи ѝ за съхранение и продажба на акцизни стоки без наличен задължителен бандеролен знак и на стоки с неясен произход. \r\nЛивия НИНОВА", "date": "2018.12.08", "title": "Благоевград: Специализирани полицейски акции се извършват по главен път Е-79 и второкласен път – 19 във връзка със студентския празник"}
{"url": "http://www.focus-news.net/news/2018/12/08/2599618/blagoevgrad-navarshvat-se-143-godini-ot-rozhdenieto-na-revolyutsionerat-ivan-karadzhov-kompoziral-muzikata-na-pesenta-tih-byal-dunav.html", "text": "Навършват се 143 години от рождението на революционерът Иван Караджов, композирал музиката на песента „Тих бял Дунав“. За  Радио „Фокус“ – Пирин  историкът Иван Петров каза, че големият общественик и деец на Вътрешната македонска революционна организация е роден на 8 декември през 1875 година в село Лешко, което по това време се намирало в Османската империя. „Днес селото попада в границите на Община Благоевград“, каза още Петров. Той добави, че за живота и революционното дело на Караджов може да се говори много, но едно от най-важните неща за него е, че е автор на музиката към Вазовия „Тих бял Дунав“, маршова песен в чест на Ботевата чета и драматичното преминаване през река Дунав с парахода „Радецки“. „Караджов е учил в Солунската българска мъжка гимназия, а впоследствие се включва в редовете на ВМОРО. Образованието си завършва през 1902 година в Императорската певческа школа в Санкт Петербург. По време на Илинденското въстание е в затвора. След Младотурския преврат през 1908 година става учител в Солун. Караджов е сред учредителите на Съюза на българските конституционни клубове“, добави Петров. Той допълни, че революционерът-композитор взема дейно участие в Балканската война като доброволец в Македоно-одринското опълчение на Българската армия. „През септември 1915 година младши подофицер Караджов завежда разузнавателен пункт №3 в Горна Джумая на Единадесета пехотна македонска дивизия. След войната до 1930 година отново преподава пеене в Горна Джумая. Включва се във възстановената от Тодор Александров ВМРО и е пунктов началник на организацията в Горна Джумая. Караджов участва в потушаването на Септемврийския метеж в Пиринска Македония през 1923 година и в Горноджумайската наказателна акция през септември 1924 година“, отбеляза Петров. През юли 1928 година на Седмият конгрес на ВМРО е избран за член на ЦК заедно с Иван Михайлов и Страхил Развигоров. Иван Петров заяви, че в Благоевград има поставена паметна плоча на Иван Караджов, която е разположена на площад „Македония”. Тя е поставена през 2012 година по повод 137-годишнина от рождението на революционерът. \r\nЛивия НИНОВА", "date": "2018.12.08", "title": "Благоевград: Навършват се 143 години от рождението на революционерът Иван Караджов, композирал музиката на песента „Тих бял Дунав“"}
{"url": "http://www.focus-news.net/news/2018/12/08/2599615/afp-iranskiyat-prezident-hasan-rouhani-nareche-amerikanskite-sanktsii-ikonomicheski-terorizam.html", "text": "Иранският президент Хасан Роухани заяви, че санкциите на САЩ са \"икономически тероризъм\" в събота, цитиран от  AFP . \r\n\"Несправедливите и незаконни санкции на Америка срещу честния народ на Иран, насочени срещу нашата страна са явен случай на тероризъм\", заяви Роухани в телевизионна реч. \r\nТой говори на конференция за тероризма и регионалното сътрудничество, на която присъстваха парламентарните лидери от Афганистан, Китай, Пакистан, Русия и Турция. \r\n\"Икономическият тероризъм има за цел да създаде паника в икономиката на страната и страх в други страни, за да предотврати инвестициите в страната, срещу която са насочени\", каза Роухани. \r\n\"Изправени сме пред цялостно нападение, което не само застрашава нашата независимост и идентичност, но също така се стреми да прекъсне нашите дългогодишни връзки\".  Юлиян Марков", "date": "2018.12.08", "title": "AFP: Иранският президент Хасан Роухани нарече американските санкции „икономически тероризъм“"}
{"url": "http://www.focus-news.net/news/2018/12/08/2599624/plovdiv-blizo-167-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-ot-nachaloto-na-godinata.html", "text": "Близо 167 000 лв. от наложени санкции са постъпили в Регионалната инспекция по околната среда и водите в Пловдив от началото на годината. Това съобщиха за  Радио „Фокус“ – Пловдив  от екоинспекцията. Над 133 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Близо 194 000 лв. е постъпилата сума от издадени наказателни постановления на юридически лица и еднолични търговци от началото на 2018 година. Събраните суми от НАП в полза на Регионалната инспекция по околната среда и водите в Пловдив са на стойност над 76 000 лв. Обектите, които подлежат на контрол от Регионалната инспекция по околната среда и водите в Пловдив са общо 2333. 60 от тях подлежат на контрол по два и повече компоненти на околната среда и фактори, които им въздействат. \r\nТони МИХАЙЛОВ", "date": "2018.12.08", "title": "Пловдив: Близо 167 000 лв. от наложени санкции са постъпили в Регионалната инспекция по околната среда и водите от началото на годината"}
{"url": "http://www.focus-news.net/news/2018/12/08/2599622/varna-zapaliha-svetlinite-na-kolednata-elha-v-grad-dolni-chiflik.html", "text": "С богата концертна програма на площада пред Народно читалище „Изгрев 1919“ бе дадено началото на коледните празници в община Долни чифлик. Това съобщиха за  Радио „Фокус“ – Варна  от  Община Долни чифлик . Песни и танци, поднесени от талантливи самодейци към читалището, както и изпълнения на Общински детско-юношески духов оркестър предшестваха кулминацията на вечерта  – посрещането на Дядо Коледа и Снежанка. \r\nНа сцената се изявиха танцьорите от ДТФС „Чифликчийче“, с ръководител Ивайло Райков, момичетата от Детска фолклорна група, с ръководител Валентина Манолова и изпълнители от Вокално студио „Стани звезда“, с ръководител Диана Николова. Празничната програма завърши с общоградско хоро. \r\nМарияна ВАЛЕНТИНОВА", "date": "2018.12.08", "title": "Варна: Запалиха светлините на коледната елха в град Долни чифлик"}
{"url": "http://www.focus-news.net/news/2018/12/08/2599620/veliko-tarnovo-rabotilnichka-za-izrabotka-na-koledna-ukrasa-i-podaratsi-shte-zaraboti-pred-kabineta-na-kmeta.html", "text": "Работилничка за изработка на коледна украса и подаръци ще заработи пред кабинета на кмета в Община Велико Търново. Това съобщха за  Радио „Фокус“ – Велико Търново  от  Общината . Децата ще майсторят от 10.00 до 15.00 часа. Общината е осигурила всички необходими материали, както и анимация, а спонсори ще предоставят почерпка. \r\nВ навечерието на коледните и новогодишни празници по традиция пространството пред кабинета на кмета на Община Велико Търново Даниел Панов се превръща в детска коледна работилница. Инициативата се провежда вече осма година. Коледни работилнички ще се провеждат всяка събота през месец декември.  Следващата ще е на 15-ти. Тогава децата ще изработват коледни украшения, ръкоделия и играчки за елхата. На 29-ти декември в работилницата ще се правят сурвакници и подаръци. \r\nНадежда КРЪСТЕВА", "date": "2018.12.08", "title": "Велико Търново: Работилничка за изработка на коледна украса и подаръци ще заработи пред кабинета на кмета"}
{"url": "http://www.focus-news.net/news/2018/12/08/2599623/blagoevgrad-s-ritual-po-polagane-na-tsvetya-shte-bade-otbelyazana-143-ta-godishnina-ot-rozhdenieto-na-revolyutsionera-i-kompozitor-ivan-karadzhov.html", "text": "С ритуал по полагане на цветя в Благоевград ще бъде отбелязана 143-та годишнина от рождението на революционера и композитор на песента „Тих бял Дунав“ – Иван Караджов, предаде репортер на  Радио „Фокус“ – Пирин . Събитието ще се проведе от 11.00 часа пред Образцово народно читалище „Никола Вапцаров 1866“. Големият общественик и деец на ВМРО е роден на 8 декември през 1875 година в село Лешко. Учил е в Солунската мъжка гимназия, където се присъединява към ВМРО. Образованието си завършва през 1902 година в Императорската певческа школа в Санкт Петербург. Караджов е сред учредителите на Съюза на българските конституционни клубове. Взема дейно участие в Балканската война като доброволец в Македоно-одринското опълчение на Българската армия. През 1915 година завежда разузнавателен пункт №3 в Горна Джумая на Единадесета пехотна македонска дивизия. Включва се във възстановената от Тодор Александров ВМРО и става пунктов началник на Организацията в Горна Джумая. Участва в потушаването на Септемврийския метеж в Пиринска Македония през 1923 година и в Горноджумайската наказателна акция през 1924 година. \r\nЛивия НИНОВА", "date": "2018.12.08", "title": "Благоевград: С ритуал по полагане на цветя ще бъде отбелязана 143-та годишнина от рождението на революционера и композитор Иван Караджов"}
{"url": "http://www.focus-news.net/news/2018/12/08/2599619/varna-osigureno-e-zasileno-politseysko-prisastvie-v-rayonite-na-piteyni-i-uveselitelni-zavedeniya-vav-vrazka-sas-studentskiya-praznik.html", "text": "Областната дирекция на МВР във Варна е предприела всички необходими мерки за спокойното протичане на студентския празник. Това съобщи за  Радио „Фокус“ – Варна  Ивана Милева, говорител на Областната дирекция на МВР – Варна. \"Извършени са проверки на всички питейни и увеселителни заведения, където се очакват празнуващи, като за самия празник е осигурено засилено полицейско присъствие. В случай на необходимост, младите хора ще могат бързо да се обръщат за помощ към силите на реда. Проведени са срещи с представители на местната власт, както и с управителите и охраната на питейните и увеселителните заведения\", посочи Ивана Милева. Допълнителни мерки са набелязани от служителите на сектор „Пътна полиция”. Организирана е специализирана полицейска операция на \"Пътна полиция\" на територията на цялата страна, която ще продължи и на следващия ден. Основното, за което ще следят екипите, е управление на моторни превозни средства от неправоспособни водачи или такива, употребили алкохол или наркотични вещества. Екипите ще са безкомпромисни към онези участници в пътното движение, които грубо нарушават Закона за движение по пътищата и създават с поведението си опасност за останалите. \r\nОД на МВР – Варна съветва празнуващите млади хора, при възможност, да не ползват личен транспорт за празника или да си осигурят шофьор за отиване и връщане, като си гарантират, че той няма да пие алкохол. Ако е подходящо, е за предпочитане да използват обществен транспорт. \r\nМарияна ВАЛЕНТИНОВА", "date": "2018.12.08", "title": "Варна: Осигурено е засилено полицейско присъствие в районите на питейни и увеселителни заведения във връзка със студентския празник"}
{"url": "http://www.focus-news.net/news/2018/12/08/2599628/mrrb-obnoveni-sa-1544-sgradi-po-natsionalnata-programa-za-energiyna-efektivnost.html", "text": "1544 многофамилни жилищни сгради в страната са обновени по Националната програма за енергийна ефективност. Това съобщиха от  пресцентъра на МРРБ . По други 220 от общо 2022 сгради със сключени договори за целево финансиране с Българската банка за развитие се изпълняват строително-монтажни работи. Още 224 са на етап обследване. Към 30 ноември 2018 г. най-много са завършените сгради в община Бургас – 197. Там сключените договори са общо 205, като по последните 8 сгради текат строителни работи. В община Благоевград са обновени всички 143 многофамилни жилищни сгради, за които са сключени договори за целево финансиране. Реновираните блокове в Хасково са 77. В общината са сключени общо 110 договора за повишаване на енергийната ефективност на многофамилни жилищни сгради. Още 8 са в етап на строителство, други 16 – на етап обследване. Обновителните дейности по 71 от общо 75 сгради със сключени договори за целево финансиране от програмата в Стара Загора са изпълнени. По последните 4 текат строителни работи. В Пазарджик са завършени всички 41 сгради със сключени договори за обновяване. \r\nИнформация за изпълнението на Националната програма за енергийна ефективност на многофамилни жилищни сгради в други общини в страната може да бъде намерена на интернет страницата на Министерството на регионалното развитие и благоустройството.", "date": "2018.12.08", "title": "МРРБ: Обновени са 1544 сгради по Националната програма за енергийна ефективност"}
{"url": "http://www.focus-news.net/news/2018/12/08/2599621/afp-predi-nachaloto-na-protestite-v-parizh-sa-zadarzhani-278-dushi.html", "text": "Полицията задържа 278 души в Париж рано в събота, като френската столица се подготвя за още един уикенд на насилие по време на антиправителствените  протести на  \"жълтите жилетки\", предава  AFP . \r\nПариж  е блокиран, а множество паметници и универсални магазини, включително Айфеловата кула са затворени през днешния ден,  а около 8000 полицаи са ангажирани с охраната на реда  след най-сериозните безредици в столицата през последните десетилетия.  Юлиян Марков", "date": "2018.12.08", "title": "AFP: Преди началото на протестите в Париж са задържани 278 души"}
{"url": "http://www.focus-news.net/news/2018/12/08/2599627/mvr-14-dushi-sa-raneni-pri-katastrofi-v-stranata-prez-izminaloto-denonoshtie.html", "text": "14 души са ранени при 12 тежки катастрофи в страната през изминалото денонощие. Това съобщиха от  пресцентъра на МВР . В столицата са регистрирани 3 тежки и 38 леки пътни инцидента, при които има трима ранени. От началото на годината са станали 6312 пътнотранспортни произшествия. При тях са загинали 571 души, а 7995 са ранени.", "date": "2018.12.08", "title": "МВР: 14 души са ранени при катастрофи в страната през изминалото денонощие"}
{"url": "http://www.focus-news.net/news/2018/12/08/2599625/veliko-tarnovo-osigureno-e-zasileno-politseysko-prisastvie-okolo-zavedeniyata-i-kashtite-za-gosti-vav-veliko-tarnovo-vav-vrazka-sas-studentskiya-praznik.html", "text": "Осигурено е засилено полицейско присъствие в районите около заведенията и къщите за гости във Велико Търново във връзка със студентския празник. Това съобщиха за  Радио „Фокус“ – Велико Търново  от  Областната дирекция на МВР . От там посочват, че е създадена организация за недопускане извършването на нарушения на обществения ред в питейни и увеселителни заведения, в периода до 9 декември. Извършват се специализирани полицейски операции, в които се акцентира върху водачи, управляващи автомобили под въздействието на алкохол, наркотични или други упойващи вещества, неправоспособни водачи, технически неизправни автомобили, гражданска отговорност, съхранение и продажба на акцизни стоки без бандерол и на стоки с неясен произход. \r\n11 допълнителни полицейски екипи работят по отношение на пътната безопасност на територията на областта. Направени са над 4500 резервации в повече от 50 питейни и увеселителни заведения на територията на град Велико Търново, село Арбанаси и Елена за студентския празник. \r\nНадежда КРЪСТЕВА", "date": "2018.12.08", "title": "Велико Търново: Осигурено е засилено полицейско присъствие около заведенията и къщите за гости във Велико Търново във връзка със студентския празник"}
{"url": "http://www.focus-news.net/news/2018/12/08/2599629/pazardzhik-sabirat-plastmasovi-kapachki-v-golyamo-metalno-sartse-v-ramkite-na-kampaniyata-pazardzhik-obicha.html", "text": "Пункт за събиране на пластмасови капачки ще бъде открит днес в Пазарджик, съобщиха от  общинската администрация . Той е във формата на голямо метално сърце, разположено до статуята на „Лъва” между Община Пазарджик и Младежкия дом.  Това е само една част от кампанията „Пазарджик обича”, която ще бъде допълнена и от специален пункт за рециклиране на други материали на същото място, всяка втора събота от всеки месец. Събраните средства от кампанията ще бъдат дарявани на микропедиатричното отделение в МБАЛ –  Пазарджик и ще бъдат използвани за необходими консумативи. Кампанията „Пазарджик обича“ цели да насърчи и улесни рециклирането и да обедини гражданите около една кауза. В „Сърцето“ ще се събират всякакви пластмасови капачки, а в специалния съботен пункт за рециклиране, ще се събират пластмасови бутилки, алуминиеви кенчета и хартия.", "date": "2018.12.08", "title": "Пазарджик: Събират пластмасови капачки в голямо метално сърце в рамките на кампанията „Пазарджик обича“"}
{"url": "http://www.focus-news.net/news/2018/12/08/2599630/veliko-tarnovo-spektakalat-dyadovata-rakavichka-shte-predstavi-kuklen-teatar-plovdiv-na-velikotarnovska-stsena.html", "text": "Спектакълът „Дядовата ръкавичка“ ще представи Куклен театър – Пловдив на великотърновска сцена, съобщиха домакините от  Куклен театър „Весел“ . Представлението ще се играе на сцената на  Народно читалище „Искра”, от 11.00 часа.  Постановката и драматизацията са дело на Мариета Ангелова, сценографията – на Гергана Стаматова, а куклите – на  Ангелина Янакиева. Оригиналната музика и звуковата картина са на Петър Цанков (един от основателите на рок-група „Щурците”). Ролите са поверени на актьорите Димитър Николов-Шаблата, Емилия Копчева, Даниел Русев и Даниела Тенева.  „Кой не помни историята за онзи разсеян дядо, дето тръгнал за Златица, па си изгубил ръкавицата?… Ето това ще му се случи отново, и то в навечерието на Коледа! И отново в дядовата ръкавичка ще се вмъкнат малката мишчица Гризанка, Зайо Средногорски, Лисана, Вълчо, Мецана… В ръкавичката ще се намери място за всички и приказните горски герои ще са весели и щастливи. Но най-щастливи ще бъдат децата, дошли на вълнуващата среща с любиматата приказна история за поколения българи. Бъдете сред тях! „Дядовата ръкавичка” ще разкажат с много любов, фантазия и настроение талантливите пловдивски кукленици“, отбелязват от Куклетн театър „Весел“. \r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2018.12.08", "title": "Велико Търново: Спектакълът „Дядовата ръкавичка“ ще представи Куклен театър – Пловдив на великотърновска сцена"}
{"url": "http://www.focus-news.net/news/2018/12/08/2599632/stara-zagora-sportnoto-uchilishte-todor-kableshkov-otbelyaza-svoyata-45-godishnina.html", "text": "В зала „Иван Вазов“ в Стара Загора тържествено бе отбелязана 45-годишнина на Спортно училище „Тодор Каблешков“ на 7 декември. Зам.-кметовете Иванка Сотирова и Красимира Чахова, и началникът на Регионалния инспекторат по образованието Татяна Димитрова, които бяха гости на тържеството, връчиха годишните награди за най-добър спортист и треньор за 2018 година. Това съобщиха от  Община Стара Загора .  \r\n„Забележителната годишнина на училището за шампиони е празник е на нашия град, прославен от тях по всички краища на света! Трябва да признаем, че няма по-добри посланици за Стара Загора от нашите спортисти! От 1992 година досега ваши възпитаници участват в седем поредни олимпиади, което е безспорен атестат за качеството на обучение, нивото на спортните тренировки и високите изисквания. Със сребърен и бронзов медал от олимпийски игри, 47 от световни първенства, 68 отличия от европейски турнири и хиляди републикански титли в различни видове спорт, спортното ни училище е още една от спортните емблеми на Стара Загора и основание за гордост и самочувствие!“, се казва в поздравителния адрес на кмета Живко Тодоров до ръководството, преподавателите, възпитаниците и всички, чиято съдба е свързана със СУ „Т. Каблешков“. \r\nСъстезателят по свободна борба Иван Стоянов, с бронз на Европейското първенство за момчета, балкански и държавен шампион, бе определен за Спортист на годината, а треньорът му Диян Динчев получи наградата за треньор на 2018 година.  Директорът на училището Димо Неделчев изказа благодарност на спортните клубове за успешната съвместна работа. С почетен плакет бе удостоен кметът Живко Тодоров като голям приятел на спорта. \r\nПодгласници на Иван Стоянов станаха състезателките по скокове на батут Анита Макулова и по спортна гимнастика Десислава Тодорова. В десятката влязоха още \r\nВиктор Нейчев – борба свободен стил, вицешампион за кадети, Деница Стефанова – художествена гимнастика, национален състезател: 4-то място в Държавно първенство , вицешампион в Международен турнир по ФИГ, Дянко Дянков – борба свободен стил, с бронз на Балканиадата за момчета и държавен шампион, Кристиян Канев – борба свободен стил, държавен вицешампион за момчета, Никол Иванова – борба свободен стил, с бронз от Държавния лично-отборен шампионат за кадетки, Радомир Стоянов – борба свободен стил, държавен вицешампион за момчета, участник на Евро ‘2018 за момчета и Цветелин Тодоров – скокове на пътека. \r\nВръчени бяха награди за най-перспективен състезател, както и за изключителни постижения на Валентин Стоянов и Мартин Димитров, състезатели по скокове на батут.  \r\nОтличия получиха и бивши възпитаници на училището като третият на Олимпиада класик Явор Янакиев, Христо Маринов, сега председател на федерацията по борба, колоездачът Стефан Христов, участвал на олимпиадата в Рио, Мариян Михалев, състезател по батут и синхрон, борците Денислав Златев, Велислав Хаджиев, Евелин Русев, Станислав Кънев и Руси Минев, ММА боецът Мариян Димитров, футболистите Иво Иванов, Мартин Райнов и Емин Ахмед. \r\nАкадемията на Берое получи специална награда от Спортно училище \"Тодор Каблешков\" , връчена на директора на школата и треньор на Берое U17 Атанас Рибарски. Специалният плакет бе връчен от директора на Спортното училище Димо Неделчев.  \r\nЧаст от играчите от школата, които учат в Спортното училище пък показаха уменията си по време на специалните демонстрации, превърнали се в част от церемонията снощи.", "date": "2018.12.08", "title": "Стара Загора: Спортното училище \"Тодор Каблешков\" отбеляза своята 45-годишнина"}
{"url": "http://www.focus-news.net/news/2018/12/08/2599636/gabrovo-tvorchesko-atelie-glineni-glavi-posveteno-na-todor-tsonev-shte-se-provede-v-doma-na-humora-i-satirata.html", "text": "В Музея на хумора и сатирата ще се проведе творческо образователно ателие „Глинени глави”, посветено на творчеството на Тодор Цонев. Събитието е част от съпътстваща програма към изложбата „Светът според Тодор Цонев”. Започва в 11.00 и ще продължи до 12.30 часа, съобщиха от  Музея . \r\nАтелието е подходящо за деца над 7-годишна възраст. Таксата за участие е 5.00 лв., а притежателите на членска карта „Приятели на хумора” ползват отстъпка от 20% и за тях таксата е 4.00 лв. \r\nИзложените в залата произведения на изкуството от Тодор Цонев ще послужат за вдъхновение и онагледяване на теоретичната част от програмата на събитието. В практическата част участниците ще се докоснат, опознаят и работят с естествения материал червена глина. Ще научат повече за възможните техники на работа и ще бъдат насърчавани да направят свой автопортрет. Материалите са осигурени от музея. \r\nПрез 70-те години на XX век художникът Тодор Цонев реализира първата си самостоятелна изложба на малка сатирична пластика, която малко по-късно гостува в Габрово. 50 години по-късно, през пролетта на 2018 г., Тодор Цонев се завръща пред публиката на музея с уникалността и многообразието на създаденото от него. Изложбата „Светът според Тодор Цонев” представя за първи път събрани на едно място близо 400 експоната – пластика, рисунка, графика и живопис. Изложбата е реализирана с финансовата подкрепа по програма Култура на Община Габрово. Куратор е Иво Милев. \r\nМузеят предлага членски карти „Приятели на Хумора”, с които в рамките на цяла календарна година могат да се посещават изложби в музея безплатно – без ограничения на посещенията, а за определени събития и всички образователни програми се дава 20% отстъпка от цената на билета. Картите са четири вида: младежка, индивидуална, семейна и сребърна. Притежателите на картите могат да се абонират за месечен бюлетин с програмата на музея и имат привилегията да участват в специално организирани за тях събития.", "date": "2018.12.08", "title": "Габрово: Творческо ателие „Глинени глави“, посветено на Тодор Цонев, ще се проведе в Дома на хумора и сатирата"}
{"url": "http://www.focus-news.net/news/2018/12/08/2599631/varna-dyado-koleda-shte-radva-detsata-na-art-festivala-srachko-vav-festivalniya-i-kongresen-tsentar-v-grada.html", "text": "Дядо Коледа ще радва децата на арт фестивала „Сръчко“ във Фестивалния и конгресен център във Варна. Това каза в интервю за  Радио „Фокус“ – Варна  Нина Урумова, организатор на фестивала. Всеки родител ще може предварително да му достави подарък, който в уречен ден и час Дядо Коледа ще подари на детето. Услугата е изцяло безплатна и е създадена с цел да зарадва всички деца във Варна. В специално обособен детски кът на фестивала през почивните дни с тях се занимава и аниматор, чиято услуга също е безплатна. \r\n„Целта ни е да допринесем за коледното настроение и вярата с магията на Коледа. Искаме децата да продължат да вярват в магията на Коледа и в Дядо Коледа възможно най-дълго. Никой не е казал, че не стават чудеса по Коледа, нали“, посочи Нина Урумова. \r\nФестивалът ще бъде открит днес и ще продължи до 27 декември във Фестивалния и конгресен център. Входът е безплатен. На фестивала ще се представят майстори – занаятчии на ръчно изработени стоки от България. \r\nМарияна ВАЛЕНТИНОВА", "date": "2018.12.08", "title": "Варна: Дядо Коледа ще радва децата на арт фестивала „Сръчко“ във Фестивалния и конгресен център в града"}
{"url": "http://www.focus-news.net/news/2018/12/08/2599634/ria-novosti-mateo-salvini-prizova-za-ustanovyavane-na-vinovnite-za-intsidenta-v-noshtniya-klub.html", "text": "Италианският министър на вътрешните работи Матео Салвини изрази съболезнованията си за смъртта на шест души в резултат на  инцидента в нощен клуб близо до град Анкона и призова виновните лица за трагедията да бъдат идентифицирани и обяви, че митингът на неговата партия тази вечер ще започне с минута мълчание, предава  РИА Новости .  \r\n\"Така не може да се умира на 15-годишна възраст. Моите мисли и молитви са с шестимата, които починаха тази нощ ... Надявам се бързо възстановяване на 13-те души, които се намират  в сериозно състояние. Необходимо е да се идентифицират лицата, отговорни за смъртта на шест души\", пише Салвини на своята страница във социалната мрежа „Фейсбук“ .  Юлиян Марков", "date": "2018.12.08", "title": "РИА Новости: Матео Салвини призова за установяване на виновните за инцидента в нощния клуб"}
{"url": "http://www.focus-news.net/news/2018/12/08/2599626/", "text": "Бронираните автомобили на френската жандармерия заемат позиции в събота сутринта пред фронтона на френското Национално събрание (долната камара на парламента), съобщава кореспондентът на  ТАСС . \r\nТова е първият случай на разполагане в Париж на бронирани пазачи след погромите, които хулиганите организираха през 2005 г. Тогава демонстрантите от предградията на департамент Сен Дени предизвикаха безредици във френската столица. \r\nВ събота в Париж ще бъдат използвани 14 бронетранспортьора с жалузи. Те са оборудвани с гребло за разрушаване на барикадите и с устройства за пръскане на сълзотворен газ. \r\nВ петък вътрешният министър Кристоф Кастане не скри сериозните си опасения, че по време на предишната демонстрация на 1 декември екстремистите са откраднали картечница от армейски тип и боеприпаси от полицейска кола. \r\nЗа да предотвратят опитите за носене на огнестрелно или хладно оръжие, сутринта в събота полицаите и жандармеристите проверяват селективно граждани, носещи чанти или раници. Всички газови маски, чукове, отвертки и други предмети, които могат да бъдат използвани от демонстранти по време на сблъсъци с полицията, са иззети. \r\nОт ранните сутрешни часове бронираните коли се появиха на площада на Бастлията (източната част на центъра на града), както и на площад Ронпуен в средата на Шанз-Елизе. Основната артерия на Париж в продължение на няколко дни се подготвяха за предстоящите протести след безредиците миналата събота. \r\nСпоред кореспондента на ТАСС, са спуснати метални щори на всички магазини. Някои  кафета и ресторанти са издигнали високи огради и стени, за да се предпазят.   Юлиян Марков", "date": "2018.12.08", "title": "ТАСС: В Париж разполагат бронирани машини за първи път от 13 години"}
{"url": "http://www.focus-news.net/news/2018/12/08/2599633/veliko-tarnovo-prodalzhava-mezhdunarodniyat-turnir-po-svobodna-borba-v-chest-na-nikola-petrov-v-gorna-oryahovitsa.html", "text": "35 отбора от цялата страна са поканени за участие в Международния турнир по свободна борба, чийто домакин е Горна Оряховица, съобщиха от пресцентъра на  Общината . Състезанието се организира от СКБ „Локомотив“ и Община Горна Оряховица. Турнирът е за деца родени през 2006 г. , 2007 г. и 2008 г., и е посветен на 145 години от рождението на първия български световен шампион по борба Никола Петров. Непобедимият горнооряховчанин е провъзгласен за най-силния мъж на ХІХ век. Турнирът е посветен също и на 45 години от откриването на Спортна зала „Никола Петров“ и 25 години от създаването на Спортен клуб по борба „Локомотив“. Заявки са подали  по един отбор от Румъния и Македония.  Вчера се проведе техническата конференция и кантара за състезателите, а официалното откриване на турнира, схватките и награждаването на победителите ще бъдат днес. Класираните на призови места ще получат медали. Ще бъдат връчени купи за най-техничен и най-резултатен състезател и големия приз „Никола Петров“. \r\nНа 19 декември в Зала 1 на Община Горна Оряховица ще бъде представен биографичен филм за Никола Петров. \r\nНикола Петров е роден в Горна Оряховица на 19 декември 1873 година. Като градинарски работник в Румъния се увлича в борбата и едва 25 годишен – на 20 юли 1898 г. спечелва в Ню Йорк званието „Шампион на Америка“. През следващата година във Виена става Европейски шампион по класическа борба. На първото световно изложение в Париж през 1900-та година побеждава дотогавашния световен шампион – французина Пол Понс и става първият българин световен шампион по класическа борба, спечелил званието „Най-силния човек на ХІХ век”. Носител е на копринена лента с надпис „Най-силния човек на ХІХ век”, значка на Почетен легион и награда от 30 хиляди франка. \r\nПрез 1909 г. е избран за почетен член на Горнооряховското гимнастическо дружество “Юнак”. През 1912 г. е преводач на фронта при щаба на І българска армия. От 1920 до 1922 г. има три срещи с министър председателя на България Александър Стамболийски за обсъждане проблемите на българския спорт. През 1921 г. основава частна школа по борба в столицата, която ръководи и лично обучава в нея младите борци. \r\nУмира твърде млад на 2 януари 1925 г. и два дни по-късно е погребан в родния си град Горна Оряховица. \r\nПрез 1962 г. получава посмъртно званието „Заслужил майстор на спорта“. В негова чест от 1963 г. в страната ни започва ежегодно провеждане на международни турнири по класическа борба, като на победителите от 1971 г. се връчва и “Златен пояс на Никола Петров”. \r\nПо случай 100 годишнината от рождението му в Горна Оряховица му е издигнат паметник и е построена Спортна зала, носеща неговото име. \r\nПрез 1998 година Никола Петров е обявен за Почетен гражданин на Горна Оряховица.", "date": "2018.12.08", "title": "Велико Търново: Продължава Международният турнир по свободна борба в чест на Никола Петров в Горна Оряховица"}
{"url": "http://www.focus-news.net/news/2018/12/08/2599637/varna-zhena-e-postradala-pri-katastrofa-na-avtomagistrala-hemus-v-rayona-na-paten-vazel-slanchevo.html", "text": "Лек автомобил и микробус са катастрофирали на автомагистрала „Хемус“ в района на пътен възел „Слънчево“. Това съобщиха за  Радио „Фокус“ – Варна  от  „Пътна полиция“ . Инцидентът е възникнал малко преди 10.00 часа в лявата лента на автомагистрала „Хемус“ в участъка след отбивката за село Слънчево. При катастрофата е пострадала жена, която е с охлузвания, няма опасност за живота й, допълниха от полицията. Причините за инцидента се изясняват,  движението в района не е затруднено. \r\nМарияна ВАЛЕНТИНОВА", "date": "2018.12.08", "title": "Варна: Жена е пострадала при катастрофа на автомагистрала „Хемус“ в района на пътен възел „Слънчево“"}
{"url": "http://www.focus-news.net/news/2018/12/08/2599638/vratsa-36-godishna-zhena-e-zaginala-pri-katastrofa-na-patya-vratsa-krivodol.html", "text": "36-годишна жена е загинала при автомобилна катастрофа на пътя Враца-Криводол. Това съобщиха за  Агенция \"Фокус\"  от пресцентъра на МВР. Сигналът към полицията е подаден в 08.10 часа. На пътя между Враца и Криводол се е преобърнал лек автомобил „Форд Галакси“ и на място е загинала жена на 36 години, която е била пътничка в колата. Шофирал е 40-годишен мъж. Обстоятелствата се изясняват. Предстои оглед на местопроизшествието. Движението се регулира от \"Пътна полиция\".", "date": "2018.12.08", "title": "Враца: 36-годишна жена е загинала при катастрофа на пътя Враца-Криводол"}
{"url": "http://www.focus-news.net/news/2018/12/08/2599642/mvr-granichni-politsai-sa-zadarzhali-na-gkpp-kapitan-petko-voyvoda-gratski-grazhdanin-s-blizo-98-000-kasa-kontrabandni-tsigari.html", "text": "Гранични полицаи задържаха на ГКПП - Капитан Петко войвода гръцки гражданин с близо 98 000 къса контрабандни цигари. Това съобщиха от  пресцентъра на МВР . На 7 декември при влизане в страната е спрян за проверка лек автомобил \"Фолксваген\" с прикачено ремарке. Водач на автомобила е бил 47 годишен гръцки гражданин. Граничните полицаи открили в специално изграден тайник на ремаркето голямо количество цигари от 3 марки без акцизен бандерол. Общото количество на укритите цигари е 4 899 кутии с 97 980 къса. Гръцкият гражданин е задържан. Уведомена е районната прокуратура. По случая в ГПУ-Ново село е образувано бързо производство. На осми декември районният съд в Свиленград осъди гръцкия гражданин на 2 години и половина лишаване от свобода условно с 5 години изпитателен срок.", "date": "2018.12.08", "title": "МВР: Гранични полицаи са задържали на ГКПП \"Капитан Петко войвода\" гръцки гражданин с близо 98 000 къса контрабандни цигари"}
{"url": "http://www.focus-news.net/news/2018/12/08/2599639/veliko-tarnovo-horoteka-shte-se-provede-v-ramkite-na-koledniya-bazar-v-park-marno-pole.html", "text": "Хоротека ще се проведе в парк „Марно поле“ във Велико Търново. Събитието е част от празничната програмата на Коледния базар. Това съобщиха за  Радио „Фокус“ – Велико Търново  от Общинската агенция по туризъм „Царевград Търнов“. Хоротеката започва в 12.00 часа. Всяка събота от месец декември, от 12.00 часа в парк „Марно поле“ любителите на фолклора и народните танци ще имат възможност да се включат в организираните от Общинската агенция по туризъм „Царевград Търнов“ хоротеки на местните клубове. \r\nХоротека ще се състои и в последния ден от годината – 31 декември. Мястото е парк „Дружба“, а началният час – 12.00 часа. Събитието се организира от групата за здравословен начин на живот „TurnovoRuns“ и клуб за народни танци „Плетеница“. Инициативата се провежда за втора поредна година, като през 2017-та се радваше на голям интерес. „Нека прекараме последния обед от годината в игране на хора. Нека изпратим последния ден с български фолклор, горещ билков чай с мед и стотици топли и усмихнати хора“, приканват организаторите. Те призовават желаещите да помогнат да носят билки и мед, а всеки да си вземе керамична чаша от вкъщи. Ще се играят право, дунавско, ширто, чичово, дайчово, ганкино и други хора по желание на присъстващите. \r\nНадежда КРЪСТЕВА", "date": "2018.12.08", "title": "Велико Търново: Хоротека ще се проведе в рамките на Коледния базар в парк „Марно поле“"}
{"url": "http://www.focus-news.net/news/2018/12/08/2599644/plovdiv-v-istoricheskiya-muzey-v-asenovgrad-shte-se-provede-koleden-bazar-na-dnevniya-tsentar-za-detsa-s-uvrezhdaniya-v-grada.html", "text": "В Историческия музей в Асеновград ще се проведе Коледен базар на Дневния център за деца с увреждания в града. Това каза за  Радио „Фокус“ – Пловдив  Иван Дуков, директор на музея. Базарът под надслов „Разкажи ми, елхичке“ ще се състои на 10 декември, като началото му ще бъде поставено в 12.00 часа в централната сграда на културната институция на пл. „Акад. Николай Хайтов“. „Децата от Дневния център за деца с увреждания в Асеновград ще представят ръкоделия, част от които изработени в Коледната работилница, която по традиция организирахме в Етнографската къща на 7 декември. Кратка програма ще изнесат децата от Детска градина „Дружба“, каза Дуков. Той посочи, че базарът ще може да бъде посетен от жителите и гостите на Асеновград до Коледа, а дори и малко след това. Всеки, който желае, може да си закупи от там коледни сувенири и подаръци, като средствата ще бъдат използвани в подкрепа на Дневния център за деца с увреждания. \r\nДиректорът на Историческия музей в Асеновград Иван Дуков разказа, че по време на Коледната работилница децата са изработвали ръкоделия, свързани с коледно-новогодишните празници. Те са имали и възможност да се запознаят с някои от традиционните обредни действия по време на Коледа, да опознаят фолклорната страна на идващите празнични дни. „Целта е да се съхрани традицията, свързана с тези обреди и фолклорни обичаи, която нашият народ е предавал от поколение на поколение хиляди години“, коментира Дуков. \r\nТони МИХАЙЛОВ", "date": "2018.12.08", "title": "Пловдив: В Историческия музей в Асеновград ще се проведе Коледен базар на Дневния център за деца с увреждания в града"}
{"url": "http://www.focus-news.net/news/2018/12/08/2599646/mvr-na-italiya-broyat-na-posetitelite-v-noshtniya-klub-e-previshaval-maksimalno-dopustimiya.html", "text": "Броят на посетителите в нощен клуб в италианския град Кориналдо, където шест души загинаха, надвишава предвидените стандарти за безопасност. Това съобщи в събота министърът на вътрешните работи на страната Матео Салвини, цитиран от  TACC . \r\n\"Следователите са склонни да мислят, че вътре  е имало  повече хора\", каза министърът. \"Неприемливо е те да загиват на 14-годишна възраст.\" \r\nСалвини добави, че планираният митинг на неговата партия \"Лига\" в Рим ще започне с минута мълчание в памет на жертвите. \r\nОбщо пет тийнейджъри на възраст между 14 и 16 години и 39-годишна жена, придружила дъщеря си, са загинали при  инцидента. В клуб в Кориналдо  в провинция Анкона на адриатическото крайбрежие е имало концерт на  популярния  италиански рапър Сфера Ебаста. Концертът е събрал  млади хора от околните градове, повечето от тях – тийнейджъри. \r\nСпоред очевидци паниката възниква поради разпръскване на лютив спрей. Общо 120 души са били ранени в резултат на инцидента, повече от 60 от тях са били отведени в болници. Състоянието на мнозинството не предизвиква безпокойство, но 12 жертви са със животозастрашаващи наранявания.  Юлиян Марков", "date": "2018.12.08", "title": "МВР на Италия: Броят на посетителите в нощния клуб е превишавал максимално допустимия"}
{"url": "http://www.focus-news.net/news/2018/12/08/2599648/pazardzhik-bchk-razdava-individualni-paketi-s-hranitelni-produkti-vav-velingrad.html", "text": "Продължава поетапното предоставяне на индивидуални пакети с хранителни продукти на уязвими граждани от Българския червен кръст, съобщи за  Радио „Фокус“-Пазарджик  Живко Дишков, председател на БЧК-Пазарджик. По думите му около 13 500 души от региона са заявили в Агенцията по социално подпомагане нуждата от подпомагане с хранителни продукти в региона. „През днешния ден хранителни продукти ще се раздават във Велинград. В Пазарджик кампанията започва на 13 декември, като за целта ще се открият 3 пункта за раздаване на помощите. Раздаването ще се извършва от служители и доброволци на БЧК в 309 раздавателни пункта в цялата страна и ще продължи до 28 февруари. Всеки правоимащ, ще получава съответните продукти срещу документ за самоличност и подпис“, обясни Дишков. \r\nВаня НИКОЛОВА", "date": "2018.12.08", "title": "Пазарджик: БЧК раздава индивидуални пакети с хранителни продукти във Велинград"}
{"url": "http://www.focus-news.net/news/2018/12/08/2599647/blagoevgrad-v-grada-be-otbelyazana-143-ata-godishnina-ot-rozhdenieto-na-revolyutsionera-i-kompozitor-na-pesenta-tih-byal-dunav-ivan-karadzhov.html", "text": "В Благоевград бе отбелязана 143-ата годишнина от рождението на революционера и композитор на песента „Тих бял Дунав“ – Иван Караджов, предаде репортер на  Радио „Фокус“ – Пирин . Събитието се проведе пред паметната му плача, поставена през 2012 година на фасадата на Народно читалище „Никола Вапцаров“ в града. На ритуала по поднасяне на цветя присъстваха десетки жители на областния център, както ѝ представители на политически партии. Пред присъстващите бе припомнено, че Караджов е роден на днешния ден през 1875 година в благоевградското село Лешко. Той взема дейно участие в Балканската война като доброволец в Македоно-одринското опълчение на Българската армия, а през 1915 година завежда разузнавателен пункт №3 в Горна Джумая на Единадесета пехотна македонска дивизия. Включва се във възстановената от Тодор Александров ВМРО и става пунктов началник на Организацията в Горна Джумая. Участва в потушаването на Септемврийския метеж в Пиринска Македония през 1923 година и в Горноджумайската наказателна акция през 1924 година. \r\nЛивия НИНОВА", "date": "2018.12.08", "title": "Благоевград: В града бе отбелязана 143-ата годишнина от рождението на революционера и композитор на песента „Тих бял Дунав“ – Иван Караджов"}
{"url": "http://www.focus-news.net/news/2018/12/08/2599640/prof-stoyan-marinov-varnenska-turisticheska-kamara-i-tazi-godina-studentite-predpochitat-planinskite-kurorti-za-svoya-praznik.html", "text": "И тази година студентите предпочитат планинските курорти и населените места в планинските райони за своя празник. Това каза в интервю за  Радио „Фокус“ – Варна  проф. Стоян Маринов, член на Управителния съвет на Варненска туристическа камара. „Преди две години Пампорово стартира с интересни предложения, тази година и Банско като дестинация организира развлечения и забавления за студентите, които са привлекателни за младите хора. Затова студентите от големите градове се ориентират към тези курорти. Цените за 8 декември в Банско, Пампорово и Боровец варират между 100 и 150 лева за двудневен пакет – празнична вечеря с нощувка. Най-скъпият пакет, който открих, е за Банско, където двудневен пакет в петзвезден хотел се предлага за 320 лева. Има и по-изгодни оферти, които предлагат хотели в планинските селища в Стара планина. В района на Троян, Трявна и Елена празничните пакети варират между 50 и 100 лева“, добави проф. Маринов. По думите му студентите, които са решили да останат в градовете, в които учат, се ориентират към наемането на хижи и вили. „Няма хотели по Черноморието, които да отварят специално за 8 декември. Студентски групи посрещат хотелите, работещите целогодишно. Цените са различни за по-високо и по-ниско категорийните хотели и варират между 55 и над 70 лева за двудневен пакет“, каза още проф. Стоян Маринов. \r\nМарияна ВАЛЕНТИНОВА", "date": "2018.12.08", "title": "Проф. Стоян Маринов, Варненска туристическа камара: И тази година студентите предпочитат планинските курорти за своя празник"}
{"url": "http://www.focus-news.net/news/2018/12/08/2599641/oblastna-direktsiya-na-mvr-blagoevgrad-e-predpriela-poreditsa-ot-merki-svarzani-s-otbelyazvaneto-na-studentskiya-praznik.html", "text": "Областна дирекция на МВР – Благоевград е предприела поредица от мерки, свързани с отбелязването на студентския празник. Това съобщи за  Радио „Фокус“ – Пирин  говорителя на дирекцията Йорданка Шаркова. Целта е да бъде осигурено нормалното протичане на празника, опазването на обществения ред, противодействието на престъпността и гарантирането на безопасността на движението по пътищата. Сред предприетите мерки са срещи с органите на местното самоуправление и местната администрация за предприемане на съвместни мерки по време на провеждане на мероприятията. Освен това се провеждат срещи със собственици  и управители на туристически, питейни, увеселителни и други организирано посещавани обекти, като целта на срещите е акцентиране върху възможните рискове от престъпни посегателства, а също така и даване на препоръки за повишена бдителност и навременно подаване на информация при необходимост. Осъществени са срещи с управителите на фирми, извършващи частна охранителна дейност с цел своевременен обмен на информация и взаимодействие между тях и териториалните полицейски структури за обезпечаване на сигурността и обществения ред преди, по време и след честването на студентският празник. На срещи с охранителите в частните охранителни фирми са проведени инструктажи за засилване на бдителността им и въвеждане на по-строг пропускателен режим в обектите с оглед недопускане на терористични актове и произшествия с тежки последствия. За обезпечаване на сигурността и недопускане на инциденти в курортните населени места в област Благоевград полицейското присъствие е засилено, като са пренасочени допълнителни служители. „ОДМВР-Благоевград апелира за спазване на правилата за движение и спазване на разпорежданията на контролните органи. При възникнали инциденти да се сигнализира на единен телефонен номер 112 или в най-близкото полицейско управление“, каза още Шаркова. \r\nЛивия НИНОВА", "date": "2018.12.08", "title": "Областна дирекция на МВР – Благоевград е предприела поредица от мерки, свързани с отбелязването на студентския празник"}
{"url": "http://www.focus-news.net/news/2018/12/08/2599650/kanal-5-makedoniya-bezrabotitsata-v-makedoniya-za-tretoto-trimesechie-e-208.html", "text": "Безработицата в Македония за третото тримесечие е 20.8 %, съобщава македонският телевизионен  “Канал 5“ . \r\nБезработицата в края на 2017 г. е 22,4 %, а през второто тримесечие тази година е била 21,1 %, показват данните на Държавния статистически институт.Според тази справка, през третото тримесечие на 2018 г., активното население в Република Македония възлиза на 958 770 души, от които 759 445 души са заети, а 199 325 души са безработни. \r\nНай-голям е делът на безработните  сред тези от 25 до 49 години - 45,8 %, при тези от 15 до 24 години е 20,8 % и при тези от 50 до 64 години - 16,5 %. \r\nОт общия брой на безработните мъжете са 122 957, а  жените - 76 368. \r\nДанните на националната статистическа служба показват, че най-големите работодатели в страната са от преработващата промишленост, където работят 153 430 души, следвани от селското стопанство - 120 695 и търговията - 109 485 души.  Юлиян Марков", "date": "2018.12.08", "title": "„Канал 5“ (Македония):  Безработицата в Македония за третото тримесечие е 20.8 %"}
{"url": "http://www.focus-news.net/news/2018/12/08/2599649/veliko-tarnovo-s-6-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 6 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 100 см., а температурата на водата 4.8 градуса. Днес от запад облачността ще се увеличава и вплътнява и вечерта в западните райони ще завали слаб дъжд. Максималните температури ще са от 5° до 10°, в Свищов – 2°.", "date": "2018.12.08", "title": "Велико Търново: С 6 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/08/2599645/evelina-puleva-upravitel-na-turisticheska-firma-v-burgas-predpochitanata-destinatsiya-za-pochivka-ot-zhitelite-na-grada-za-predstoyashtite-novogodishni-praznitsi-e-istanbul.html", "text": "Предпочитаната дестинация за почивка от жителите на Бургас за предстоящите новогодишни празници е Истанбул. Това каза за  Радио „Фокус“ – Бургас  Евелина Пулева, управител на туристическа фирма в града. По думите ѝ основната причина за това е обезценяването на турската лира. „Напливът на туристи тази година е съсредоточен освен в Истанбул, също така и в Анталия и в няколко други турски курорта. Забелязвам, че и при колегите ни от други туристически фирми въпросът стои по един и същ начин. През този сезон за новогодишните празници Европа не е предпочитана дестинация, европейските столици се избират по-скоро по време на коледните празници“, отбеляза Пулева. Тя добави, че пътуванията до Гърция и Сърбия също са понижили интереса към себе си, в сравнение с предишни години. „Максималната продължителност на предпочитаните почивки е до 3 нощувки. Туристите не избират пакети за по-дълъг период, а и почивните дни не го позволяват“, каза още управителят. Тя добави, че другата причина за тази продължителност е близостта на града с Република Турция. „През зимния период интересът към Русия като дестинация не е толкова засилен. Причините за това са високите цени и по-студеното време. Увеличава се броят на желаещите я посетят в други периоди – по време на Белите нощи, летните и септемврийските празници“, каза още Пулева. Според нея сред най-екзотичните дестинации към момента са Камбоджа, Шри Ланка, Китай и Лапландия. \r\nМария ПОПЧЕВА", "date": "2018.12.08", "title": "Евелина Пулева, управител на туристическа фирма в Бургас: Предпочитаната дестинация за почивка от жителите на града за предстоящите новогодишни празници е Истанбул"}
{"url": "http://www.focus-news.net/news/2018/12/08/2599651/sport-chetirima-balgari-prodalzhavat-kam-polufinalite-na-svetovnoto-parvenstvo-po-karate-kiokushin.html", "text": "Четирима бойци от националния отбор на Българската карате киокушин федерация стигнаха до полуфиналите на Световното първенство по бойното изкуство за младежи и девойки, което се провежда в Двореца на културата и спорта в морската столица Варна. \r\nВ категория за 12 и 13-годишни Ивон Тенева и Теодора Попова надделяха над опонентките си и ще се състезават за световни шампионски титли утре, когато ще се проведат полуфиналите и финалите на първенството. От младежите към финалните битки продължават Миглен Димитров (14/15 години) и Васил Димитров (16/17 години). \r\nПаралелно с полуфиналите и финалите на Световното първенство за младежи и девойки утре започват и състезанията на мъже, жени и ветераните от Европейското първенство. Битките на 8 декември ще започнат 9 часа, а в 17 часа се очаква да се проведе и церемонията по награждаването на новите световни шампиони по карате киокушин. \r\nШестото открито световно първенство за младежи и девойки и Второто Европейско за мъже, жени и ветерани се организира от Световния киокушин съюз (KWU), а домакин е Българската карате киокушин федерация", "date": "2018.12.08", "title": "Спорт: Четирима българи продължават към полуфиналите на Световното първенство по карате киокушин"}
{"url": "http://www.focus-news.net/news/2018/12/08/2599635/pazardzhik-zasileni-proverki-shte-izvarshvat-politseyski-ekipi-po-patishtata-v-regiona-po-povod-studentskiya-praznik.html", "text": "Извършени са проверки на хижи,  хотели, ресторанти и други питейни и увеселителни заведения, в които ще празнуват студентите, каза за  Радио „Фокус“ – Пазарджик  говорителят на ОД на МВР в Пазарджик Мирослав Стоянов.Той обясни, че са проверявани курортните комплекси във Велинград, „Свети Константин”, „Цигов Чарк” и Юндола, в градовете Пазарджик, Панагюрище, Стрелча, Белово в селата Равногор, Варвара и Семчиново.  „Не са открити сериозни нарушения на изискванията за пожарна безопасност. Днес ще има засилено присъствие на екипи от „Пътна полиция” и „Охранителна полиция”. Засилени и доста чести проверки ще се извършват на водачите за шофиране след употреба на алкохол, наркотични  или упойващи вещества, правоспособност и техническата изправност на МПС“, коментира Стоянов. Той уточни, че съвместно с автопатрулите от местните полицейски управления ще се включи и мобилен екип на Зоналното жандармерийско управление в Пловдив. \r\nВаня НИКОЛОВА", "date": "2018.12.08", "title": "Пазарджик: Засилени проверки ще извършват полицейски екипи по пътищата в  региона по повод студентския празник"}
{"url": "http://www.focus-news.net/news/2018/12/08/2599652/kmetat-na-obshtina-beloslav-inzh-deyan-ivanov-studenti-vie-ste-badeshteto-na-nashata-darzhava.html", "text": "Студенти, вие сте бъдещето на нашата държава. Това се посочва в поздравителния адрес на кмета на Белослав инж. Деян Иванов по повод 8-ми декември – празник на българските студенти, публикуван в официалната интернет страница на  Общината . \r\n„Не пестете сили и средства в образованието си. Бъдете мащабни в мисленето и независими в делата си! Знанието е свобода! Желая ви да постигате още много успехи в академичния си път и той да ви отведе до мечтаната професионална реализация! Бъдете смели, трудолюбиви и мотивирани, целеустремени и креативни, за да постигате мечтите си и реализирате идеите си!“, се посочва в поздравителния адрес.", "date": "2018.12.08", "title": "Кметът на Община Белослав инж. Деян Иванов: Студенти, вие сте бъдещето на нашата държава"}
{"url": "http://www.focus-news.net/news/2018/12/08/2599653/plovdiv-nad-180-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-prez-poslednata-sedmitsa.html", "text": "182 проверки по спазване на забраната за тютюнопушене са извършили здравните инспектори през последната седмица. Това съобщиха за  Радио „Фокус“ – Пловдив  от Регионалната здравна инспекция (РЗИ) в Пловдив. Проверени са 58 заведения за обществено хранене, 86 закрити и 15 открити обществени места, както и 23 детски и учебни заведения. Здравните инспектори са съставили един акт и са издали седем предписания за установени нарушения. През изминалата седмица са постъпили три жалби от граждани и институции. Извършени са също 238 проверки по текущ контрол и една тематична проверка. \r\nТони МИХАЙЛОВ", "date": "2018.12.08", "title": "Пловдив: Над 180 проверки по изпълнение на забраната за тютюнопушене са извършили здравните инспектори през последната седмица"}
{"url": "http://www.focus-news.net/news/2018/12/08/2599654/parvan-simeonov-politolog-nyama-znachenie-dali-i-koy-rezhisira-protestite-shtom-ima-obshtestvena-nisha-za-tyah-nay-trevozhnoto-predstoi.html", "text": "Няма значение дали и кой режисира протестите щом има обществена ниша за тях, най-тревожното предстои. Така каза за седмичното обзорно предаване „Метроном“ на  Радио „Фокус“  политологът Първан Симеонов във връзка не само с последния месец на протести, а цялата 2018 година, белязана от обществено недоволство. Всичко това е израз на неудовлетворение от работата не само на настоящето правителство, а и на тези преди него, уточни политологът. Според Първан Симеонов управляващите са наясно с обществения климат, поради което изчезва увереността им, че ще изкарат мандата си докрай. „Факторите, които сгъстяват недоволството, са няколко. Първо, този управленски модел и управленската формация с доминация на ПП ГЕРБ остана сравнително дълго в управлението, което задължително води до износване на публичния образ. Това се допълва от ръста на цените и очакванията за новото им покачване. Не на последно място виждаме сериозното политическо напрежение, предизвикано от яркото противопоставяне по оста управляващи-опозиция, съчетано с търсенето на нови политически фигури – нещо традиционно за българския климат в последните десетилетия. Всичко това направи така, че в последните няколко месеца облаците над това правителство се сгъстиха, както неведнъж сме прогнозирали в ефира на Радио „Фокус“, обясни Първан Симеонов. Започващата предизборна кампания също повишава политическото напрежение, коментира той. Политологът добави, че дори протестната вълна да е отминала, потенциалът на общественото недоволство остава валиден. Икономическата стабилизация като единствена надежда на сегашното правителство има за противовес социалното неравенство и растящата икономическа тревога сред гражданите, отбеляза той. Според Първан Симеонов единственото решение са не бързи, а дългосрочни мерки, целящи повишаване на жизнения стандарт на българите.", "date": "2018.12.08", "title": "Първан Симеонов, политолог: Няма значение дали и кой режисира протестите щом има обществена ниша за тях, най-тревожното предстои"}
{"url": "http://www.focus-news.net/news/2018/12/08/2599655/krasimir-karakachanov-vmro-g-n-zaev-ne-zloupotrebyavayte-s-temata-za-makedonskiya-ezik-tova-mozhe-da-vi-kostva-chlenstvoto-v-es-i-nato.html", "text": "Компромиси с историята на България няма да допусна. Това се казва в официална позиция на председателя на ВМРО – Българско национално движение и заместник министър-председател по обществения ред и сигурност Красимир Каракачанов във връзка с поредното провокативно изказване на Зоран Заев пред парламента на Македония, в което той вменява внушението, че договорът с Гърция, известен като Преспанския договор, дава идентификация за наличието на македонски език и никой няма право да противоречи на това, съобщиха от пресцентъра на  партията . \r\n„Като лидер на ВМРО и вицепремиер по националната сигурност, категорично се противопоставям на това твърдение. Прочитът на един междудържавен договор може да е само и единствено на основата на правата и задълженията, които той поражда. В случая документът не поражда приписваните изкуствено от Заев права, а именно македонският език, който е непризнат от никого като официален език, да бъде считан за законен такъв на територията на цялата Северна Македония“, заявява Каракачанов.  \r\nПо думите му Северна Македония е географско наименование, което включва и настоящи земи от Република България. „Г-н Заев с този размах утре може да поиска използваният, напълно идентичен български диалект да бъде изучаван като официален чужд език и у нас. Това е недопустимо. Това е провокация“, посочва той и продължава: „Паралелно с тази манипулация категорично искам да подчертая, че и работата на българо-македонската комисия по исторически въпроси върви в посока, която определено не е в полза на историческата истина. Напълно правилно и в интерес на България и вицепремиерът и министър на външните работи Екатерина Захариева отбеляза, че не вижда напредък в работата ѝ. Тезите на хора като Литовски и Каров, налагани от страна на Македония, са в противовест на реалността. Още по-притеснителен е фактът, че година и половина след подписването на Договора за добросъседство между България и Македония на нас ни е предоставен списък с учебници, отново от македонска страна, в които според твърденията съдържат „националистически“, „реваншистки“, „авторитарни“ и т.н. внушения, които заедно с отправянето на заявки към Македония като „неосвободените български земи“, били против интересите на македонското общество“. Според него най-голямото нахалство от скопска страна е посегателството и към притчата за Хан Кубрат и снопа пръчки, Цар Самуил, Братя Миладинови и т.н, към които пък се предявяват претенции за историческа принадлежност.  \r\n„Аз категорично няма да допусна подобно агресивно и нагло поведение от страна на представителите на Македония и все повече се убеждавам, че в този си вид, особено и с наложените от ответната страна груби манипулации, въпросната Комисия няма да защити българските интереси“, подчертава Каракачанов. \r\nПо думите му македонските земи са български и това е исторически факт. „От Освобождението до 1944 г. за тях се водят неспирни битки на всички фронтове – дипломатически и военни, именно защото това са доказано български територии. Конспирациите на Коминтерна окончателно ги разделят от нашето землище, като оставят един народ на територията на две държави. Внимателният прочит на Балканската история сочи точно това. Точно това кара и мен, като историк и председател на ВМРО – БНД, да смятам, че настоящата работа на Комисията и претенциите на нейните членове от македонска страна искат да се валидизира фалшива историческа версия. Това е недопустимо“, заявява лидерът на ВМРО и уточнява, че не дължи политическа коректност на никого, защото Македония е негова кауза. „Затова заявявам напълно официално, че няма да приема хора с неясни възгледи и с обърнат прочит на историята да се промъкнат в НАТО и ЕС, на гърба и за сметка на България и историческата справедливост, още по-малко, внедрявайки задкулисно македонския език“, уточнява той. \r\nКаракачанов е категоричен, че ако дори един неистинен исторически факт бъде допуснат, ако дори един исторически факт бъде подменен, ще поиска категоричната позиция от страна на държавата, кандидатурата на Македония за НАТО и ЕС да не бъде подкрепена. „Това е наше право. Настоящото управление в лицето на ГЕРБ и „Обединени патриоти“ доказа своята твърдост и последователност в отстояването на българския интерес, а за мен подмяната на историята в ущърб на България е посегателство над страната ни. Това е грубо погазване на 1300-годишната памет на Родината ни и поругава паметта на нашите деди, които са дали живота си за свободата, включително и на териториите на днешна Македония“, заявява той. \r\n„Ето защо в качеството на председател на ВМРО – БНД и заместник министър-председател по обществен ред и сигурност ще поискам ако Комисията не излезе с ясно и категорично становище, че историята на днешна Македония е обща с тази на Република България до 1944 г., да бъде изготвен Анекс към Договора за добросъседство, в който официалните власти от другата страна на границата да признаят това. Ако откажат – няма да получат нашата подкрепа за НАТО и ЕС. Компромиси с историята няма да допусна“, завършва позицията си Красимир Каракачанов.", "date": "2018.12.08", "title": "Красимир Каракачанов, ВМРО: Г-н Заев, не злоупотребявайте с темата за македонския език, това може да Ви коства членството в ЕС и НАТО"}
{"url": "http://www.focus-news.net/news/2018/12/08/2599643/veliko-tarnovo-muzeynite-obekti-sa-otvoreni-za-bezplatni-poseshteniya-na-studenti.html", "text": "Обектите и експозициите на Регионален исторически музей-Велико Търново са отворени за безплатни посещения на студенти  на 8-ми декември – Студентския празник, съобщиха от  Музея . Достъпът се осигурява срещу документ – студентска лична карта или студентска книжка от висше учебно заведение.", "date": "2018.12.08", "title": "Велико Търново: Музейните обекти са отворени за безплатни посещения на студенти"}
{"url": "http://www.focus-news.net/news/2018/12/08/2599659/plovdiv-zaradi-avariya-na-vodoprovod-e-narusheno-e-vodopodavaneto-v-plovdivskoto-selo-bogdan.html", "text": "Жителите на пловдивското село Богдан са с нарушено водоподаване заради авария на водопровод. Това съобщиха за  Радио „Фокус“ – Пловдив  от водоснабдителното дружество, обслужващо областта. работи се по отстраняването на аварията, за да се възстанови максимално бързо нормалното водоподаване към засегнатите абонати. Без вода за неопределен период от време днес са също живущите в района на ул. „Димитър Благоев“ в град Брезово и в района на ул. „Аспарух“ в град Пловдив. Причината са аварии на водопроводи. \r\nОт водоснабдителното дружество уведомяват, че на 10 декември, поради изграждане на нов водопровод, в района на „Кукленско шосе“ в град Пловдив водоподаването ще бъде нарушено за времето от 10:00 до 14:00 часа. \r\nТони МИХАЙЛОВ", "date": "2018.12.08", "title": "Пловдив:  Заради авария на водопровод е нарушено е водоподаването в пловдивското село Богдан"}
{"url": "http://www.focus-news.net/news/2018/12/08/2599657/evelina-puleva-upravitel-na-turisticheska-firma-v-burgas-tsenite-na-turisticheskite-paketi-za-predstoyashtite-novogodishni-praznitsi-sa-zavisheni-v-makedoniya-sarbiya-i-rumaniya.html", "text": "Цените на туристическите пакети за предстоящите новогодишни празници са завишени в Македония, Сърбия и Румъния. Това каза за  Радио „Фокус“ – Бургас  Евелина Пулева, управител на туристическа фирма в града. По думите ѝ цените в Белград са от порядъка на 45-50 евро на човек, а според нея това не е предпочитана от жителите на Бургас дестинация и поради високата цена, и поради отдалечеността ѝ от морския град. „Тази година имахме пакет и за Скопие, който обаче се наложи да спрем, тъй като цените му бяха доста завишени. От последните ми наблюдения дестинациите в Румъния също са вдигнали стандарта си и съответно ще завишат цените си. В Гърция също се наблюдава традиционното им повишаване“, обясни Пулева. Тя добави, че близостта и достъпността на цените тази година са насочили вниманието на бургаските туристи към Турция и са превърнали Истанбул в предпочитана дестинация. „Миналата година не беше така. Трудно се събираха желаещи да прекарат новогодишните празници в Турция. По наши наблюдения обаче догодина се очаква завишаване на цените и там. Все пак, за този сезон Истанбул остава предпочитан“, допълни още управителят. Според нея не са много силно изразени разликите в цените на туристическите пакети в България и чужбина за предстоящата Новогодишна нощ. „В най-близката до Бургас дестинация – Истанбул, честването на Нова година ще струва средно около 330 лв на човек. Тази цена включва пакета за две нощувки в тризвезден хотел, транспорт, както и цена на Новогодишната вечеря“, отбеляза Пулева. Тя каза също, че и тази година болшинството от туристи ще изберат по-изгодните, а не по-екзотичните дестинации. \r\nМария ПОПЧЕВА", "date": "2018.12.08", "title": "Евелина Пулева, управител на туристическа фирма в Бургас: Цените на туристическите пакети за предстоящите новогодишни празници са завишени в Македония, Сърбия и Румъния"}
{"url": "http://www.focus-news.net/news/2018/12/08/2599658/tsvetan-tsvetanov-za-gerb-i-pravitelstvoto-na-boyko-borisov-obrazovanieto-i-ikonomicheskoto-razvitie-sa-prioritet-zashtoto-iskame-mladite-hora-da-ostavat-v-balgariya.html", "text": "Скъпи студенти, честит празник. Пожелавам ви най-вече здраве и непрекъснато да трупате нови знания и умения, защото в днешния свят единствено за образования и способен млад човек няма затворени врати и непостижими цели. Това е написал председателят на ПГ на ГЕРБ и зам.-председател на партията Цветан Цветанов в профила си в социалната мрежа  „Фейсбук“  по повод 8 декември – празника на студентите. „Бъдете дръзки и амбициозни“, пожелава той. \r\n„За ГЕРБ и правителството на Бойко Борисов образованието и икономическото развитие са приоритет, защото искаме младите хора да остават в България и тук да търсят своята професионална реализация. А именно вие, младите, ще ни бъдете безкрайно нужни по пътя ни към гарантирането на траен държавен просперитет“, пише още Цветан Цветанов.", "date": "2018.12.08", "title": "Цветан Цветанов: За ГЕРБ и правителството на Бойко Борисов образованието и икономическото развитие са приоритет, защото искаме младите хора да остават в България"}
{"url": "http://www.focus-news.net/news/2018/12/08/2599661/a1-on-makedoniya-ochakvat-se-studentski-protesti-v-albaniya.html", "text": "Националният студентски съюз на Албания организира протест под мотото \"Втори декември - не преговори, а единствено изпълнение на исканията\". Протестът съвпада с 8 декември, когато през 1990 година е учреден Съюза, съобщава македонския електронен портал  A1 On . \r\nЗа да се избегне политизирането, тъй като опозиционната Демократическа партия насрочи протести за отбелязване на тази дата, студентите обявиха правителствената сграда за \"забранена зона\". \r\n\"Демократическата партия също протестира в събота. Но ние нямаме нищо общо с това. Няма да им позволим да се включат в нашия протест. Няма политика! Няма никакво преминаване покрай сградата на правителството \", се казва в послание на Съюза от петък. \r\nСтудентите, както и последните три дни, ще протестират пред Министерството на образованието. \r\nТе призоваха всички студенти, зрелостници и родители да се присъединят към мирния  протест, и да подкрепят исканията им. \r\nПреди два дни албанското правителство изпълни едно от исканията на учениците, като премахна спорен член от Закона за висшето образование, предвиждащ нови тарифи за повторно записване на учебна година и вземане на изостанали изпити. \r\nТе изпратиха писмо до министъра на образованието Линдита Никола с осем искания, включително да имат свой представител в управата на университетите, подобряване на условията в общежитията, намаляване наполовина на тарифата за обучение и  увеличаване на бюджета за висше образование.  Юлиян Марков", "date": "2018.12.08", "title": "А1 On (Македония): Очакват се студентски протести в Албания"}
{"url": "http://www.focus-news.net/news/2018/12/08/2599663/stara-zagora-ogranicheno-e-dvizhenieto-v-aktivnata-i-avariynata-lenta-pri-km-188-na-am-trakiya-v-posoka-burgas-poradi-katastrofa.html", "text": "Ограничено е движението в активната и аварийната лента при км 188 на АМ \"Тракия\" в посока Бургас поради пътнотранспортно произшествие. Това съобщиха от пресцентъра на  Агенция \"Пътна инфраструктура\" (АПИ).  \r\nТрафикът се пренасочва в изпреварващата лента и се регулира от Пътна полиция. Шофьорите да се движат с повишено внимание и съобразена скорост.", "date": "2018.12.08", "title": "Стара Загора: Ограничено е движението в активната и аварийната лента при км 188 на АМ \"Тракия\" в посока Бургас поради катастрофа"}
{"url": "http://www.focus-news.net/news/2018/12/08/2599662/prezidentat-rumen-radev-i-saprugata-mu-shte-uchastvat-v-tseremoniya-po-zapalvane-na-sveshtite-za-hanuka-na-9-dekemvri.html", "text": "На 9 декември, неделя, президентът Румен Радев и съпругата му Десислава Радева ще участват в традиционния ритуал за запалване на свещите за Празника на светлината - Ханука. Това съобщиха от  прессекретариата на държавния глава . Церемонията ще започне в 17.00 часа в Централната софийска синагога на улица „Екзарх Йосиф“ №16. Президентът Румен Радев ще запали основната свещ от ритуалния свещник, която символизира чудото на светлината.", "date": "2018.12.08", "title": "Президентът Румен Радев и съпругата му ще участват в церемония по запалване на свещите за Ханука на 9 декември"}
{"url": "http://www.focus-news.net/news/2018/12/08/2599664/bdzh-ot-utre-vliza-v-sila-noviyat-grafik-za-dvizhenie-na-vlakovete.html", "text": "От утре (9-и декември) влиза в сила новият График за движение на влаковете на „БДЖ-Пътнически превози“ ЕООД. В повечето региони на страната се запазва досега действащият график за движение. Това съобщиха от пресцентъра на  БДЖ . \r\nПри изготвянето на новата транспортна схема, националният железопътен превозвач всяка година съгласува движението на бързите и пътническите влакове с областните и общинските администрации по места. Това се прави с цел подобряване на транспортното обслужване на населението, затова и голяма част от направените промени в новия График за движение на влаковете са съобразени с постъпили предложения от тяхна страна. Друга част от промените са свързани с обосновани искания на редовни клиенти, а трети – с повишаване рентабилността на превозите и ефективното използване на наличния подвижен състав.  \r\nПрез следващата година ще се запази обемът на превозите, заложен в сключения договор с държавата за извършване на обществени превозни услуги. Превозът на пътници ще се извършва с общо 572 влака, от които: 16 международни бързи влака (като 4 от тях ще се движат само през летния сезон), 78 бързи влака (5, от които ще се движат само в определени дни от седмицата), 136 пътнически влака и 342 крайградски пътнически влака.  \r\nДвижението на влаковете в участъците с най-голям брой пътници в работните дни ще се осъществява на по-чести интервали и през 2019 г. В сутрешните часове влаковете по направлението Перник-София отново ще се движат на интервал от 20 минути, а в следобедните часове и вечер ще пътуват в посока София-Перник на интервал от 40 минути.  \r\nПо маршрута Лакатник-Своге-София влаковете ще се движат в сутрешните часове отново на интервал от 30 минути, а в следобедните часове и вечер ще пътуват в обратното направление (София-Своге-Лакатник) на всеки 60 минути. \r\nВ участъка Пловдив-Асеновград ще бъде запазено досега действащото разписание и движение на влаковете на интервал от 60 минути.  \r\nС влизането в сила на новото разписание се запазва ежедневното движение на директния международен влак от Истанбул за София, както и международната връзка София- Крайова, която се осъществява със сутрешния влак София-Видин и обедния Видин-София.  \r\nПрез летния сезон (от м. юни до м. октомври), се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин.  \r\nЗа пътуващите по направлението София-Букурещ директните вагони отново ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ.  \r\nПо направлението София-Белград придвижването с директния влак от София ще се осъществява само в периода от 14.06.2019 г. до 16.09.2019 г. \r\nПри разработването на новото разписание, транспортната схема и периодите на движение на влаковете са съобразени в максимална степен с обемите и структурата на превозите, както и с техническите възможности и капацитета на подвижния състав.  \r\nВ Графика са взети предвид и планираните по-мащабни ремонти по железопътната инфраструктура, с оглед при тяхното стартиране, корекциите в маршрутите и разписанията на влаковете да са минимални. Например за участъка София-гара Искър- Казичене-Елин Пелин, предвид очакваните ремонти са разработени разписания на влаковете по алтернативен маршрут през гара Подуяне. Това е направено, за да бъдат избегнати бъдещи изменения в разписанието на влаковете, движещи се по цялата южна жп мрежа. \r\nЗа подобряване транспортното обслужване на столицата и намаляване времето за престой на Централна гара София за периода на новия График за движение на влаковете е предвиденото някои влакове за гара Банкя да не започват или приключват движението си на/в гара София, като промяната на маршрутите е отразена в електронния пътеводител на официалната интернет страница на БДЖ. \r\nПри така разработената схема се създава директна връзка от гарите и спирките от северозападната част на столицата – Банкя, Божурище, Волуяк, Обеля, Връбница и Надежда с гарите и спирките в източната част на града – Подуяне пътническа, Подуяне среден район, сп. Смирненски, сп. Искърско шосе, гара Искър и гара Казичене.       \r\nПодробна информация за новия График за движение на влаковете клиентите на „БДЖ-Пътнически превози“ ЕООД могат да получат от служителите на гишета „Информация” и билетните каси във всички железопътни бюра и гари в страната, на националния информационен телефон 0700 10 200 или от електронния пътеводител на официалната интернет страница на дружеството: www.bdz.bg.", "date": "2018.12.08", "title": "БДЖ: От утре влиза в сила новият график за движение на влаковете"}
{"url": "http://www.focus-news.net/news/2018/12/08/2599667/donka-dimova-nch-prosveta-1927-kv-dolno-ezerovo-v-bibliotekata-na-chitalishteto-e-organizirana-koledna-rabotilnitsa-za-izrabotka-na-kartichki-i-suveniri.html", "text": "В библиотеката на читалището е организирана коледна работилница за изработка на картички и сувенири към проекта „Подари коледен празник на дете”. Това потвърди за  Радио „Фокус“ – Бургас  Донка Димова, секретар на читалище „Просвета 1927“ – кв. \"Долно Езерово\". По думите ѝ идеята за работилницата се реализира от няколко години. „Събират се дечица, които изработват картички и коледни сувенири, след което се организира коледен базар. Със събраните средства се закупуват подаръци и се кани Дядо Коледа, който след това раздава подготвените подаръци на дечица със специфични потребности“, обясни Димова. Тя добави, че първоначално раздаването на подаръците се е случвало с посещения в домовете, но по-късно идеята се е доразвила, като на всяка Коледа родители и деца се събират на едно място, за да могат по-лесно да обменят информация помежду си. „Надяваме се да успеем да осъществим раздаването на подаръците тази година на 19-ти декември пред читалището“, отбеляза Димова. Тя посочи още, че обикновено сувенирите, които изработват децата, са направени от самосъхнеща глина и представляват играчки за елха или друг вид коледна украса. „Имаше период, в който не организирахме коледната работилница, но възобновихме идеята, тъй като видяхме как прави децата щастливи и доволни“, каза още Димова. \r\nМария ПОПЧЕВА", "date": "2018.12.08", "title": "Донка Димова, НЧ „Просвета 1927“ – кв. \"Долно Езерово\": В библиотеката на читалището е организирана коледна работилница за изработка на картички и сувенири"}
{"url": "http://www.focus-news.net/news/2018/12/08/2599670/pazardzhik-navarshvat-se-69-godini-ot-otkrivaneto-na-panagyurskoto-zlatno-sakrovishte.html", "text": "Навършват се 69 години от откриването на Панагюрското златно съкровище, съобщиха от  Историческия музей в Панагюрище . На тази дата през 1949 година, по време на изкопни работи при тогавашната керемидена фабрика в Панагюрище, тримата братя Павел, Петко и Михаил Дейкови се натъкват на култов сервиз от девет златни съда. Около тях е имало и други работници, но тримата решават да се погрижат за него. Почистват съкровището и го предават на държавата, в лицето на тогавашния околийски началник Стефан Калпаков. По решение на ръководството, то е изложено на показ зад витрините на хавлиената фабрика. По онова време тя се е намирала на главната улица в Панагюрище. Няколко дни съкровището стои там, за да го видят всички панагюрици. По това време в читалищния музей работи и известният археолог Петър Горбанов, завършил във Виена, и той съобщава за съкровището на Археологическия институт и на директора на Пловдивския исторически музей. Когато в Пловдив научават за находката, се взема решение съкровището временно да бъде предадено там. Няколко месеца то е изложено в музея. По-късно с правителствено решение то отива в София. Първоначално се съхранява в Археологическия институт, а после в Националния исторически музей. Съкровището, изработено от злато в края на IV или началото на III в. пр. Хр. е с общо тегло от 6, 164 кг е култов сервиз, състоящ се от 9 съда: фиала, амфора и ритони, по външните стени, на които са изобразени сцени от трако-гръцкия пантеон.", "date": "2018.12.08", "title": "Пазарджик: Навършват се 69 години от откриването на Панагюрското златно съкровище"}
{"url": "http://www.focus-news.net/news/2018/12/08/2599669/blagoevgrad-obshtinata-e-sred-tezi-v-koito-shte-bade-osiguren-visokoskorosten-internet-na-obshtestveni-mesta.html", "text": "Благоевград е сред 113-те общини, които ще получат ваучери за изграждане на безплатни  високоскоростни мрежи за безжичен достъп до интернет на обществени места. Това съобщиха от пресцентъра на  Община Благоевград . Финансирането е в рамките на инициативата WIFI4EU, която през месец март тази година беше представена от еврокомисарят по цифровата икономика и общество Мария Габриел. \r\nОдобрените общини ще могат да използват своите ваучери на стойност 15 000 евро в продължение на 18 месеца, за да изградят безжичен интернет на публични пространства като зали, библиотеки, музеи, паркове, площади и други места от обществен интерес. \r\nБлагоевград бе сред първите общини, които заявиха участие в Европейската инициатива, която е насочена директно към местните власти.", "date": "2018.12.08", "title": "Благоевград: Общината е сред тези, в които ще бъде осигурен високоскоростен интернет на обществени места"}
{"url": "http://www.focus-news.net/news/2018/12/08/2599671/prof-georgi-rachev-klimatolog-koledno-novogodishnite-praznitsi-shte-sa-po-topli-ot-normalnoto-i-bez-snyag.html", "text": "Коледно-новогодишните празници ще са по-топли от нормалното и без сняг. Това прогнозира в обзорното седмично предаване „Метроном“ на  Радио „Фокус“  климатологът проф. Георги Рачев по повод метеорологичната обстановка, с която ще изпратим настоящата и ще посрещнем 2019 година. Единственият шанс да прекараме празничните почивни дни в заснежена обстановка ще е по високите части на планините, уточни той. Според проф. Георги Рачев същата метеорологична обстановка очаква страните от Балканите. „Месец декември започна ударно – по-студено отколкото е средната климатична норма за първите десет дни от месеца. Прогнозата е, че температурите ще останат по-високи от нормалното както през декември, така и през цялата зима. Дългосрочната прогноза предвижда температури около един градус над нормата, което за три месеца е сериозен показател. Това не значи, че не трябва да очакваме и студ – ще има периоди с мъгла, поледици, дъжд, сняг – целият арсенал на зимата ще бъде налице. Периодите с повече слънце и по-високи температури ще са осезаеми по-често и за по-дълъг период от време. Много хора ще пътуват за Коледа и Нова година и се интересуват от условията по пътищата – очаква ни сухо време“, обясни проф. Георги Рачев. Положителна тенденция се наблюдава не само по отношение на температурите, валежите и меката зима, но и що се касае до мъглите, прогнозира климатологът. Според него до края на месеца те ще намаляват и няма да се задържат за повече от два последователни дни. Динамиката на атмосферата ще е по-голяма, а това в комбинация с намаляващите мъгли ще гарантира и по-чист въздух, обясни проф. Рачев.", "date": "2018.12.08", "title": "Проф. Георги Рачев, климатолог: Коледно-новогодишните празници ще са по-топли от нормалното и без сняг"}
{"url": "http://www.focus-news.net/news/2018/12/08/2599668/afp-ima-sblasatsi-v-rayona-na-shanz-elize.html", "text": "Парижката полиция се сблъска с протестиращи в събота в близост до известния булевард Шанз-Елизе . Това е пореден уикенд на протести срещу френския президент Еманюел Макрон, предава  AFP . \r\nПолицията използва сълзотворен газ в опит да отблъсне стотици протестиращи, събрани около търговския булевард и паметника на Триумфалната арка, съобщиха журналисти от агенцията. \r\nДемонстрантите скандират искания за оставката на френския президент. \r\nСпоред полицията в района са се събрали около 1,500 протестиращи. \r\nФренският телевизионен канал  France Info  съобщава, че полицията е арестувала над 480 души от сутринта, като 211 от тях са задържани в полицейските управления.  Юлиян Марков", "date": "2018.12.08", "title": "AFP: Има сблъсъци в района на Шанз-Елизе"}
{"url": "http://www.focus-news.net/news/2018/12/08/2599656/tass-moskva-oproverga-tvardeniyata-na-kiev-za-blokada-na-ukrainskite-pristanishta-v-azovsko-more.html", "text": "На брифинг в Москва първият заместник-началник на Бреговата охрана на служба \"Гранична охрана\" на Федералната служба за сигурност на Русия Алексей Волски отрече твърденията за блокиране от страна на Русия на Керченския проток за украинските кораби, предава  TACC . \r\n\"От 1 април до 1 декември 2018 г. през Керченския проход са преминали 18 783 кораба. Преди преминаването на Керченския канал са проверени 2 052 плавателни съдове или само 12% от всички\", каза Волски. \r\n\"От тях 1 183 (инспектирани кораби) превозват товари до руските пристанища в Азовско море и само 869 кораба, които пътуват към  украинските пристанища. Тук е очевидно, така наречената морска блокада на украинските пристанища (в Азовско море) не съществува\", подчерта той. \r\nМинистерството също така отбеляза спиралата  на напрежението в Азовско море, което започна през август тази година. \r\n\"Увеличаването на напрежението в Азовско море започна през август тази година. Украински военни кораби започнаха да заплашват, че ако руски кораби се приближиха до тях на 4 километра, те щяха да открият огън по тях\", каза Волски пред репортери. \r\nСпоред него на 24 октомври катерите \"Люби\" и \"Кременчуг\" на Украинския флот са придружавали  български кораб, който е тръгнал от Мариупол. \"Това беше придружено със заплахи за руски кораби, заплахи, които звучаха във въздуха, артилерийските системи на украински кораби бяха насочени в посока на руски кораби, ние не се поддадохме на провокацията\", каза Волски. \"Без съмнение заплахите бяха насочени след  строителството и пускането в експлоатация на Кримския мост\", подчерта той.  Юлиян Марков", "date": "2018.12.08", "title": "ТАСС: Москва опроверга твърденията на Киев за блокада на украинските пристанища в Азовско море"}
{"url": "http://www.focus-news.net/news/2018/12/08/2599665/stara-zagora-tsisterna-se-e-udarila-v-mantinelata-na-avtomagistrala-trakiya.html", "text": "Цистерна се е ударила в мантинелата на автомагистрала „Тракия“. Това съобщиха за  Агенция „Фокус“  от пресцентъра на   МВР . Няма данни за пострадали.  \r\nИнцидентът е станал към 11.30 ч.  \r\nДеница КИТАНОВА", "date": "2018.12.08", "title": "Стара Загора: Цистерна се е ударила в мантинелата на автомагистрала „Тракия“"}
{"url": "http://www.focus-news.net/news/2018/12/08/2599673/sofiya-mladezhi-ot-gerb-sofiya-podnesoha-venets-pred-pametnata-plocha-na-balgarskite-studenti-meditsi-i-lekari-zhertvi-na-komunisticheskiya-rezhim.html", "text": "По случай празника на българските студенти, Младежите от ГЕРБ-София поднесоха венец пред паметната плоча на българските студенти медици и лекари, жертви на комунистическия режим, която се намира пред Първа МБАЛ – София. Това съобщиха от  пресцентъра на ПП ГЕРБ . \"Днешният празник е повод и да изразим почит и поклон пред живота и ценностите на българските студенти по медицина и лекари, жертви на комунистическия режим. Младите хора днес трябва да осъзнаваме силата, която образованието ни дава. Сила, която се изразява и в ценности - в уважение към демокрацията и свободата ни днес, за която други в миналото са загубили живота си,\" каза председателят на МГЕРБ-София Ивайло Петков. \"Поклон от Младежката организация на ГЕРБ в София към студентите по медицина и лекари, станали жертва на репресивния апарат на комунистическия режим,\" добави Петков.", "date": "2018.12.08", "title": "София:  Младежи от ГЕРБ-София поднесоха венец пред паметната плоча на българските студенти медици и лекари, жертви на комунистическия режим"}
{"url": "http://www.focus-news.net/news/2018/12/08/2599666/prokuraturata-v-plovdiv-shte-opovesti-podrobnosti-po-povod-razkrito-umishleno-ubiystvo-v-grad-sopot.html", "text": "Прокуратурата в Пловдив ще оповести подробности по повод разкрито тежко криминално престъпление – умишлено убийство в град Сопот. Това съобщиха за  Радио „Фокус“ – Пловдив  от пресцентъра на  Апелативната прокуратура . В залата на Прокуратурата на площад „Съединение” №3 окръжният прокурор на град Пловдив Румен Попов ще направи изявление по повод разкритото престъпление.", "date": "2018.12.08", "title": "Прокуратурата в Пловдив ще оповести подробности по повод разкрито умишлено убийство в град Сопот"}
{"url": "http://www.focus-news.net/news/2018/12/08/2599674/varna-konteyner-za-nenuzhni-drehi-i-obuvki-e-postaven-do-sgradata-na-obshtina-beloslav.html", "text": "Контейнер за ненужни дрехи и обувки е поставен на ул. „Трети март“ до сградата на Община Белослав. Това съобщиха за  Радио „Фокус“ – Варна  от Община Белослав. Контейнерът за събиране и временно съхранение на тези видове отпадъци е предоставен от компания за събиране на ненужни дрехи във връзка с въвеждането на нова система за организиране на разделно събиране на облекла и текстилни материали в Белослав. От администрацията допълват, че тъй като контейнерът е все още един и е твърде недостатъчен, жителите на града могат да предават непотребни за домакинството си дрехи, колани или обувки в пенсионерските клубове. Дрехите се събират с цел рециклиране и повторна употреба и в тази връзка няма да се приемат мръсни дрехи или обувки. \r\nМарияна ВАЛЕНТИНОВА", "date": "2018.12.08", "title": "Варна: Контейнер за ненужни дрехи и обувки е поставен до сградата на Община Белослав"}
{"url": "http://www.focus-news.net/news/2018/12/08/2599672/korneliya-ninova-bsp-pozhelavam-na-studentite-da-badat-zdravi-i-smeli.html", "text": "Бъдете здрави и смели. Това написа лидерът на БСП Корнелия Нинова в социалната мрежа  \"Фейсбук\"  по повод Международния ден на студентите, който отбелязваме на 8 декември.  \"Gaudeamus igitur, juvenes dum sumus. Скъпи студенти, честит празник!\", пише още Нинова и цитира студентския химн.", "date": "2018.12.08", "title": "Корнелия Нинова, БСП: Пожелавам на студентите да бъдат здрави и смели"}
{"url": "http://www.focus-news.net/news/2018/12/08/2599676/pregled-na-mezhdunarodnite-novini-do-13-chasa-agentsiya-fokus.html", "text": "Рамуш Харадинай е разпратил покани за церемонията за формиране на Косовска армия, предава агенция  Макфакс . \r\nПоканите се отнасят за церемония, която ще се проведе на 14 декември от 17 часа в казармите Адем Яшари в Прищина. \r\nМинистърът на образованието в Косово Мухамет Келменди чрез социалната мрежа „Фейсбук“ призова всички албанци, където и да живеят, да подкрепят финансово създаването и въоръжаването на армитя. Той пише, че има заплахи от север и от юг, а албанците „се страхуват от сръбски и гръцки неофашистки атаки“. \r\n\"Да помогнем на нашата армия\", пише той. \r\nГенералният секретар на НАТО Йенс Столтенберг в четвъртък в отделни разговори с косовския премиер и със сръбския президент Александър Вучич заяви, че за създаването на Косовска армия е избран неподходящ момент и че е против съветите на много съюзници в НАТО и може да има негативни последици за бъдещето на Косово. Той каза, че ако мандатът на Силите за сигурност на Косово се разшири, НАТО ще трябва да проучи нивото на ангажимента си с тях. \r\n*** Търговският излишък на Китай в търговията му със САЩ достигна рекордните 35,6 милиарда долара, след като износът се повиши, а вносът се сви, показват официални данни в събота, цитирани от  AFP . \r\nИзносът на Китай за САЩ е нараснал с 9,8% за ноември, докато вносът за месеца е намалял с 25% на годишна база, показват данните на митническата администрация на Китай. \r\nРекордният месечен излишък надхвърля 31,8 милиарда долара, регистрирани през октомври, и идва въпреки многото американски тарифи за китайски стоки. \r\nТърговският излишък на Китай със САЩ за първите 11 месеца на годината възлиза на 293,5 милиарда долара, спрямо 251,3 милиарда долара през същия период на миналата година. \r\n*** Полицията разкрива подробности за инцидента в италиански нощен клуб, предава  РИА Новости \r\nРъководителят на полицейското управление на Анкона Оресте Капоказа отрече, че вратите на аварийния изход на клуба, в който е станала трагедията, са били заключени. \r\nИнцидентът е станал в събота през нощта. Според полицията по време на събитие в град Кориналдо някой е пръскал с лютив спрей в клуба, предизвиквайки паника. В резултат на инцидента са загинали шест души, повече от 60 са хоспитализирани, животът на някои е в опасност. По-рано очевидци съобщиха, че вратите на клуба са били заключени. \r\n\"Не, вратите за аварийно излизане бяха отворени, повечето от хората са излезли оттам. Имаше две огради навън, височината им се промени рязко, което доведе до падане на хора, а намиращите се зад тях паднали върху тях и ги затиснали“, разказа полицейския началник. \r\nТой добави, че в настоящия момент е твърде рано да се говори за виновни за трагедията. Полицията разследва обстоятелствата на инцидента. \r\n*** Полицията задържа 278 души в Париж рано в събота, като френската столица се подготвя за още един уикенд на насилие по време на антиправителствените  протести на  \"жълтите жилетки\", предава  AFP . \r\nПариж  е блокиран, а множество паметници и универсални магазини, включително Айфеловата кула са затворени през днешния ден,  а около 8000 полицаи са ангажирани с охраната на реда  след най-сериозните безредици в столицата през последните десетилетия. \r\n*** На брифинг в Москва първият заместник-началник на Бреговата охрана на служба \"Гранична охрана\" на Федералната служба за сигурност на Русия Алексей Волски отрече твърденията за блокиране от страна на Русия на Керченския проток за украинските кораби, предава  TACC . \r\n\"От 1 април до 1 декември 2018 г. през Керченския проход са преминали 18 783 кораба. Преди преминаването на Керченския канал са проверени 2 052 плавателни съдове или само 12% от всички\", каза Волски. \r\n\"От тях 1 183 (инспектирани кораби) превозват товари до руските пристанища в Азовско море и само 869 кораба, които пътуват към  украинските пристанища. Тук е очевидно, така наречената морска блокада на украинските пристанища (в Азовско море) не съществува\", подчерта той. \r\nМинистерството също така отбеляза спиралата  на напрежението в Азовско море, което започна през август тази година. \r\n\"Увеличаването на напрежението в Азовско море започна през август тази година. Украински военни кораби започнаха да заплашват, че ако руски кораби се приближиха до тях на 4 километра, те щяха да открият огън по тях\", каза Волски пред репортери. \r\nСпоред него на 24 октомври катерите \"Люби\" и \"Кременчуг\" на Украинския флот са придружавали  български кораб, който е тръгнал от Мариупол. \"Това беше придружено със заплахи за руски кораби, заплахи, които звучаха във въздуха, артилерийските системи на украински кораби бяха насочени в посока на руски кораби, ние не се поддадохме на провокацията\", каза Волски. \"Без съмнение заплахите бяха насочени след  строителството и пускането в експлоатация на Кримския мост\", подчерта той. \r\n*** Националният студентски съюз на Албания организира протест под мотото \"Втори декември - не преговори, а единствено изпълнение на исканията\". Протестът съвпада с 8 декември, когато през 1990 година е учреден Съюза, съобщава македонския електронен портал  A1 On . \r\nЗа да се избегне политизирането, тъй като опозиционната Демократическа партия насрочи протести за отбелязване на тази дата, студентите обявиха правителствената сграда за \"забранена зона\". \r\n\"Демократическата партия също протестира в събота. Но ние нямаме нищо общо с това. Няма да им позволим да се включат в нашия протест. Няма политика! Няма никакво преминаване покрай сградата на правителството \", се казва в послание на Съюза от петък. \r\nСтудентите, както и последните три дни, ще протестират пред Министерството на образованието. \r\nТе призоваха всички студенти, зрелостници и родители да се присъединят към мирния  протест, и да подкрепят исканията им. \r\nПреди два дни албанското правителство изпълни едно от исканията на учениците, като премахна спорен член от Закона за висшето образование, предвиждащ нови тарифи за повторно записване на учебна година и вземане на изостанали изпити. \r\nТе изпратиха писмо до министъра на образованието Линдита Никола с осем искания, включително да имат свой представител в управата на университетите, подобряване на условията в общежитията, намаляване наполовина на тарифата за обучение и  увеличаване на бюджета за висше образование. \r\n*** Парижката полиция се сблъска с протестиращи в събота в близост до известния булевард Шанз-Елизе . Това е пореден уикенд на протести срещу френския президент Еманюел Макрон, предава  AFP . \r\nПолицията използва сълзотворен газ в опит да отблъсне стотици протестиращи, събрани около търговския булевард и паметника на Триумфалната арка, съобщиха журналистите от агенцията. \r\nДемонстрантите скандират искания за оставката на френския президент. \r\nСпоред полицията в района са се събрали около 1,500 протестиращи. \r\nФренският телевизионен канал  France Info  съобщава, че полицията е арестувала над 480 души от сутринта, като 211 от тях са задържани в полицейските управления. \r\n*** На ГКПП „Какавия“ на албанско-гръцката граница близо до албанския град Гирокастро, албанските власти не позволиха влизането на около 100 гръцки граждани, които искаха да присъстват на помен за 40 дни от смъртта на Костандинос Кацифас, пише македонското електронно издание  “Курир“ .  \r\nПолицията потвърди, че сред тях има и хора, за които има наложена забрана за влизане в Албания заради \"неприемливо, обидно и опасно\" поведение в деня на погребението. \r\nТогава беше наложена забрана на  52 души да влизат в страната за период от пет години. Един от тях е Панайотис Савидис, журналист на вестник \"Прототема\", който също не е бил допуснат. \r\nАлбанската полиция, въпреки засилените мерки за сигурност в Буларат, родното село на Кацифас, както и на националния път Гирокастро-Какавия, на всички гранични пунктове е разпространила списък на лицата, на които е забранено да влизат в страната. \r\nКацифас, 35-годишен албанец от гръцки произход, който също е имал и гръцко гражданство, беше убит в село Буларат в престрелка  с полицията на 28 октомври тази година, след като беше издигнал гръцкия флаг на гръцко военно гробище.", "date": "2018.12.08", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/08/2599675/kurir-makedoniya-albaniya-ne-e-dopusnala-100-gratski-grazhdani-koito-sa-otivali-na-pomen-na-ubitiya-predi-40-dni-etnicheski-grak.html", "text": "На ГКПП „Какавия“ на албанско-гръцката граница близо до албанския град Гирокастро, албанските власти не позволиха влизането на около 100 гръцки граждани, които искаха да присъстват на помен за 40 дни от смъртта на Костандинос Кацифас, пише македонското електронно издание  “Курир“ .  \r\nПолицията потвърди, че сред тях има и хора, за които има наложена забрана за влизане в Албания заради \"неприемливо, обидно и опасно\" поведение в деня на погребението. \r\nТогава беше наложена забрана на  52 души да влизат в страната за период от пет години. Един от тях е Панайотис Савидис, журналист на вестник \"Прототема\", който също не е бил допуснат. \r\nАлбанската полиция, въпреки засилените мерки за сигурност в Буларат, родното село на Кацифас, както и на националния път Гирокастро-Какавия, на всички гранични пунктове е разпространила списък на лицата, на които е забранено да влизат в страната. \r\nКацифас, 35-годишен албанец от гръцки произход, който също е имал и гръцко гражданство, беше убит в село Буларат в престрелка  с полицията на 28 октомври тази година, след като беше издигнал гръцкия флаг на гръцко военно гробище.  Юлиян Марков", "date": "2018.12.08", "title": "„Курир“ (Македония): Албания не е допуснала 100 гръцки граждани, които са отивали на помен на убития преди 40 дни етнически грък"}
{"url": "http://www.focus-news.net/news/2018/12/08/2599660/kaloyan-metodiev-politolog-predsrochnite-izbori-veche-sa-v-dnevniya-red-na-politicheskiya-spektar-vaprosat-e-kak-shte-se-stigne-do-tyah-prez-ulitsata-ili-prez-kriza-v-upravlyavashtoto-mnozinstvo.html", "text": "Ако няма доверие в институциите, то системата няма легитимност. Демокрацията е поставена на колене. Това каза в седмичното обзорно предаване „Метроном“ на  Радио „Фокус“  политологът Калоян Методиев. По думите му между гражданите и демократичните институции, които трябва да ги представляват, има пропаст. Той уточни, че по-добрите икономически показатели могат да са резултат от жонглиране с числата. „Не виждам цветущо икономическо състояние в България. Може ли в една Румъния минималната заплата да е два пъти по-висока отколкото в България? Значи сме две обиколки след последния. Къде е икономическата сила и растеж? Къде са инвестициите в България? За 10 години са спаднали десетки пъти. Няма ги инвеститорите. Защо българите масово бягат от държавата, ако е толкова цветуща ситуацията? Ето ви икономически индикатори, които показват какви са преспективите пред едно общество. Не може на 100 пенсионери да има две трети работещи. Бизнесът постоянно недоволства. Това са все проблеми, които показват, че икономическата среда в България въобще не е това, което ни се представя“, коментира политологът. Калоян Методиев каза още, че предсрочните избори са вече в дневния ред на целия политически спектър, въпросът е по какъв начин ще се стигне до тях – дали през улицата или през криза в управляващото мнозинство.  Страната не може да продължи да съществутва в състоянието, в което е – разкапана съдебна система, корупция и делегитимирана политика. Развръзката е не само неизбежна, но е и повече от необходима, каза още политологът.", "date": "2018.12.08", "title": "Калоян Методиев, политолог: Предсрочните избори вече са в дневния ред на политическия спектър, въпросът е как ще се стигне до тях – през улицата или през криза в управляващото мнозинство"}
{"url": "http://www.focus-news.net/news/2018/12/08/2599679/veliko-tarnovo-karavana-i-kashta-goryaha-pri-pozhari-na-teritoriyata-na-oblastta.html", "text": "Каравана и къща горяха при пожари на територията на област Велико Търново заради неправилно ползване на отоплителни уреди. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сигналът за пожар в каравана в златаришкото село Сливовица е получен в 14.20 часа. На място е изпратен екип на Районната служба в Елена с един пожарен автомобил и трима пожарникари. Превозното средство обаче изгоряло напълно. Пожарникарите успели да спасят от пламъците намиращата се в близост сграда. \r\nВ 22.00 часа е получен сигнал за пожар в къща, намираща се на ул. „Бузлуджа“ в стражишкото село Благоево. На място е изпратен екип на Районната служба в Стражица с два пожарни автомобила и четирима пожарникари. Пламъците унищожили домашно имущество, 2 кв. м покривна конструкция. Опушени са 120 кв. м стени. \r\nТази нощ, малко след 3.00 часа е получен сигнал за пожар в къща на ул. “П.Грамадов“ във великотърновското село Арбанаси. На място е изпратен екип на Районната служба във Велико Търново с един пожарен автомобил и трима пожарникари. Пламъците унищожили бяха и черна техника и опушили 20 кв. м стени. Пожарът възникнал в следствие на късо съединение. \r\nНадежда КРЪСТЕВА", "date": "2018.12.08", "title": "Велико Търново: Каравана и къща горяха при пожари на територията на областта"}
{"url": "http://www.focus-news.net/news/2018/12/08/2599680/varna-827-000-leva-sa-sabranite-prihodi-v-obshtina-dalgopol-za-perioda-ot-yanuari-do-oktomvri.html", "text": "827 783.48 лева приходи, представляващи местни данъци и такса битови отпадъци, са събрани в община Дългопол за периода от 1 януари до 31 октомври 2018 година, което представлява изпълнение от 82.88 % процента на предварителния план. Това съобщиха за  Радио „Фокус“ – Варна  от  Община Дългопол . При данъка върху недвижимите имоти събираемостта е  88.04 %, като събраните средства са 105 657.47 лева при годишен план 120 000 лева. 251 968.93 лева са събраните средства от данък върху превозните средства при годишен план 280 000 лева, което е изпълнение от 89.98 %. Събраните средства от туристически данък са 5 533.20 лева при годишен план 5 000 лева, което е изпълнение от  110.66 %, сочи анализът на данъчните приходи за отчетния период. 74.17 % е изпълнението на събираемостта на таксата за битови отпадъци. Събраните средства са 355 099. 59 лева при план 478 716 лева. Издадените данъчни оценки за периода са 2 061. \r\nМарияна ВАЛЕНТИНОВА", "date": "2018.12.08", "title": "Варна: 827 000 лева са събраните приходи в Община Дългопол за периода от януари до октомври"}
{"url": "http://www.focus-news.net/news/2018/12/08/2599682/varna-obshtina-valchi-dol-kandidatstva-s-proekt-po-otkrita-protsedura-na-mig-vazhod-za-remont-na-obedinenoto-uchilishte-v-selo-cherventsi.html", "text": "Първият постъпил проект след одобряване на Стратегията на МИГ „Възход“ е на Община Вълчи дол. Това съобщиха за  Радио „Фокус“ – Варна  от Община Вълчи дол. Общината кандидатства с разработен проект за подобряване на образователната инфраструктура чрез основен ремонт и реконструкция на обединено училище „Свети Иван Рилски“ в село Червенци по открита от Сдружение „Местна инициативна група Възход – Ветрино, Вълчи дол, Провадия“ процедура за подбор на проектни предложения по Мярка 7.2. „Инвестиции в създаването, подобряването или разширяването на всички видове малка по мащаби инфраструктура“ на Програма за развитие на селските райони 2014-2020 година. В училището в село Червенци се обучават 142 деца. В учебното заведения работят 18 души педагогически персонал, както и 8 души непедагогически персонал. Проектът е насочен към задоволяване на потребностите на над 400 души, които живеят в населеното място. Съгласно заповед на Министърът на образованието и науката Община Вълчи дол е финансиращ орган на обединено училище „Свети Иван Рилски“, което предоставя образователни услуги на деца, сред които и деца от ромски и турски произход. В училището се работи по ограмотяването на малограмотни и неграмотни възрастни от ромски произход в самостоятелна форма на обучение, затова предвидените по проекта дейности подобряват средата на предоставяните образователни услуги не само на лица, непопадащи в уязвимите групи, но и на такива, които попадат в уязвимите групи. Одобрението и изпълнението на подадения проект ще повлияе пряко на икономическото развитие и конкурентоспособността в Община Вълчи дол, тъй като ще осигури по-добър достъп до образователни услуги. Ще се подобрят експлоатационните качества и външния вид на училището, което ще повиши привлекателността на село Червенци като място за живеене. По този начин подкрепата ще допринесе до ограничаването на диспропорциите в териториалното разпределение на населението и обезлюдяването на селските райони, част от които е община Вълчи дол. \r\nПрез 2017 година Сдружение „МИГ Възход – Ветрино, Вълчи дол, Провадия“ изготви своята Стратегия за водено от общностите местно развитие и кандидатства за финансирането й със средства от Програма за развитие на селските райони за периода 2014-2020 година. На 13 юни 2018 година бе подписано споразумение между Управляващия орган и Сдружение „МИГ – Възход – Ветрино, Вълчи дол, Провадия“ за предоставяне на финансова помощ по Мярка 19.2 „Прилагане на операции в рамките на стратегии за водено от общностите местно развитие” от ПРСР 2014-2020, подкрепена от Европейския земеделски фонд за развитие на селските райони. Срокът за изпълнение на стратегията е 30 септември 2023 година. По силата на споразумението на „МИГ Възход“ са предоставени средства в размер на 2 933 700 лева, с които да се подпомогнат земеделски стопани и други предприемачи, общини и читалища за финансиране на дейности, допринасящи за изпълнение целите на стратегията. \r\nМарияна ВАЛЕНТИНОВА", "date": "2018.12.08", "title": "Варна: Община Вълчи дол кандидатства с проект по открита процедура на МИГ „Възход“ за ремонт на обединеното училище в село Червенци"}
{"url": "http://www.focus-news.net/news/2018/12/08/2599677/boyko-borisov-kam-sergey-stanishev-prodalzhavayte-da-davate-povodi-za-gordost-na-balgariya.html", "text": "Радостен съм, че българин е председател на второто най-голямо политическо семейство в Европа. Пожелавам Ви здраве и успех в третия Ви последователен мандат като председател на Партията на европейските социалисти. Продължавайте да давате поводи за гордост на България. Това е написал министър-председателят и лидер на ГЕРБ Бойко Борисов в поздравителен адрес до президента на ПЕС Сергей Станишев, който беше преизбран за трети пореден мандат начело на европейските социалисти късно снощи в Лисабон, съобщиха от  пресофиса на евродепутата . „Поздравявам Ви по случай избирането Ви за председател на Партията на европейските социалисти. Избирайки Ви за трети пореден път за свой лидер, социалистите в Европа ясно показаха каква е оценката им за свършената от Вас работа“, е написал премиерът. \r\nВ поздравителния си адрес той заявява още, че твърдо вярва, че демокрацията е най-голямото благо на съвременното ни общество, а неделима част от демократичния процес е опозицията. „Вашата роля на коректив към властимащите носи големи отговорности и аз съм уверен, че Вашият безценен опит ще бъде истински компас за всички европейски социалисти“, пише още Бойко Борисов.", "date": "2018.12.08", "title": "Бойко Борисов към Сергей Станишев: Продължавайте да давате поводи за гордост на България"}
{"url": "http://www.focus-news.net/news/2018/12/08/2599686/zdravka-chimeva-spetsialist-v-oblastta-na-organiziranite-pochivki-povecheto-studenti-ot-universitetite-v-grada-predpochitat-da-prekarat-praznika-v-kurortite-namirashti-se-v-regiona.html", "text": "Повечето студенти от университетите в града предпочитат да прекарат празника в курортите, намиращи се в региона. Това каза за  Радио „Фокус“ – Пирин  Здравка Чимева, специалист в областта на организираните почивки. Тя отбеляза, че за предпочитане от младите хора са дестинациите, които се намират в пределите на Югозападна България. „Студентите правят резервации в хотели, които са се наложили като имена, които се знаят като качество на предлаганите туристически услуги“, каза още Чимева. Тя добави, че поради тази причина е малко вероятно да се случи така, че студентите да бъдат излъгани при правенето на резервации. „За съжаление, младежите вече трудно се организират в големи групи, както беше преди време, защото младите хора са по-виртуално ориентирани и имат по-различно усещане за нещата“, посочи Чимева. Тя коментира още, че през последните месеци се наблюдава положителна тенденция, свързана с това, че все по-малко са лъжливите туристически оферти. \r\nЛивия НИНОВА", "date": "2018.12.08", "title": "Здравка Чимева, специалист в областта на организираните почивки: Повечето студенти от университетите в града предпочитат да прекарат празника в курортите, намиращи се в региона"}
{"url": "http://www.focus-news.net/news/2018/12/08/2599684/ria-novosti-italianskiyat-premier-e-gotov-da-otide-na-myastoto-na-tragediyata-kray-ankona.html", "text": "Италианският премиер Джузепе Конте нарече \"неприемлива трагедия\" инцидента в клуб близо до град Анкона и заяви, че ще пристигне на мястото, предава  РИА Новости \r\n\"Това, което трябваше да е радостна среща, се превърна в неприемлива трагедия\", пише той на своята страница  в социалната мрежа „Фейсбук“, уверявайки, че мислите му са с жертвите и техните близки \r\n\"Аз съм загрижен за здравето на хоспитализираните, някои от които са в критично състояние и аз съм готов да отида на място, за да видя сам какво се е случило\", пише италианският министър-председател. \r\n\"Сега е времето за помощ и скръб, но е ясно, че има много въпроси за отговорността за трагедията, що отнася до мерките за сигурност. Трябва да има ясен, недвусмислен и категоричен отговор. Ние ще го потърсим ..\", - отбелязва Конте.  Юлиян Марков", "date": "2018.12.08", "title": "РИА Новости: Италианският премиер е готов да отиде на мястото на трагедията край Анкона"}
{"url": "http://www.focus-news.net/news/2018/12/08/2599688/varna-chast-ot-domakinstvata-v-mestnostite-manastirski-rid-i-alen-mak-shte-badat-bez-voda-zaradi-avariya.html", "text": "Част от домакинствата в местностите Манастирски рид и Ален мак във Варна ще бъдат без вода заради авария. Това съобщиха за  Радио „Фокус“ – Варна  от дружеството „Водоснабдяване и канализация“. Водоподаването в двата района е прекъснато в 12.30 часа днес заради предизвикана авария. В момента се работи по отстраняването й. Очаква се водоподаването в двете местности да бъде възстановено до около 18.00 часа. \r\nМарияна ВАЛЕНТИНОВА", "date": "2018.12.08", "title": "Варна: Част от домакинствата в местностите Манастирски рид и Ален мак ще бъдат без вода заради авария"}
{"url": "http://www.focus-news.net/news/2018/12/08/2599687/prof-ognyan-gerdzhikov-umenieto-da-sachetavash-ucheneto-s-veselieto-e-edna-ot-taynite-v-zhivota.html", "text": "Умението да съчетаваш ученето с това да се радваш и веселиш, е една от тайните в живота. Това каза в седмичното предаване „Метроном“ на  Радио „Фокус“  проф. Огнян Герджиков по повод студентския празник. „Това е една от тайните в този живот – да съчетаваш сериозното, желанието да прогресираш, да се развиваш, да успееш, да се изучиш, да заемеш достойно място в живота си, а същевременно да се радваш на живота. Струва ми се, че всичко това го има в днешните студенти“, заяви той. Проф. Герджиков каза още, че е национална българска черта да се уважава знанието и ученето, датираща още от времето на Възраждането.", "date": "2018.12.08", "title": "Проф. Огнян Герджиков: Умението да съчетаваш ученето с веселието е една от тайните в живота"}
{"url": "http://www.focus-news.net/news/2018/12/08/2599681/kmetat-na-burgas-dimitar-nikolov-studenti-vie-ste-simvol-na-novatorski-idei-chestit-praznik.html", "text": "Студенти, вие сте символ на новаторски идеи, честит празник. Това каза кметът на Бургас Димитър Николов в поздравителен адрес по повод студентския празник, който отбелязваме днес, съобщиха от пресцентъра на  Общината . В поздравлението на кмета Николов се посочва още: \r\n„Обръщам се към Вас в този ден с приятното чувство, че Бургас има студентска общност, която придава приятна динамика и жизненост на града. Студентите винаги са били символ на свободно мислене и новаторски идеи. Поддържайте винаги тази енергия и нека тя ви дава стимул да търсите нови хоризонти. Нека този празник ви донесе много емоции и нови приятелства. Вярвам, че прекараните студентски години в Бургас ще бъдат част от най-хубавите Ви спомени. Вие винаги ще бъдете част от нашия град, независимо в коя посока ще поемете\", се посочва още в поздравителния адрес.  \r\n\"Нашата мисия е да привличаме амбициозни и креативни млади хора, които да се развиват като личности и добри специалисти. Всеки от Вас е надежда за по-доброто бъдеще както на Бургас, така и на България. Нека знания и енергията Ви станат основата за изграждане на едно ново общество, което ще се крепи на развита икономика и съвременни технологии. Следвайте целите си, борете се за тяхното осъществяване и посрещайте смело предизвикателствата на времето.Честит празник!“, пише още кметът на Бургас Димитър Николов.", "date": "2018.12.08", "title": "Кметът на Бургас Димитър Николов: Студенти, вие сте символ на новаторски идеи, честит празник"}
{"url": "http://www.focus-news.net/news/2018/12/08/2599689/mkd-makedoniya-v-tetovo-e-arestuvana-balgarska-grazhdanka-za-svodnichestvo.html", "text": "В Тетово е арестувана българска гражданка за сводничество, пише македонското електронно издание  “МКД“ \r\n\"На 7 юни 2018 г., в 10.00 часа в Тетово, на 120-та улица , полицаи от Тетово, на основание подозрение за извършване на престъпно деяние\" посредничество при проституция \", е арестувала Я.Н. на 47 години от Република България. Предприемат се мерки за изясняване на случая \", се казва в изявлението на МВР - Тетово.  Юлиян Марков", "date": "2018.12.08", "title": "„МКД“ (Македония): В Тетово е арестувана българска гражданка за сводничество"}
{"url": "http://www.focus-news.net/news/2018/12/08/2599691/sport-lishavat-germanets-ot-triumf-v-skite-za-kislorodna-maska.html", "text": "Германецът Щефан Луитц може да бъде лишен от първата победа в кариерата си за Световната купа по ски алпийски дисциплини, съобщават от ФИС. 26-годишният Луитц е застрашен с дисквалификация за нарушаване на правилата за допинг, тъй като е използвал кислородна маска. ФИС разследва инцидента от гигантския слалом в Бийвър Крийк (САЩ) миналата неделя, където Луитц сложи край на серията на Марсел Хиршер от пет победи в гигантския слалом.  \r\nХиршер, който е олимпийски шампион в дисциплината, обаче може да бъде обявен като победител и да запише 60-и успех за Световната купа в кариерата си.  \r\nСпоред антидопинговите правила на ФИС кислородни маски не могат да бъдат използвани на състезателните писти.", "date": "2018.12.08", "title": "Спорт: Лишават германец от триумф в ските за кислородна маска"}
{"url": "http://www.focus-news.net/news/2018/12/08/2599683/a1-on-makedoniya-makedonskiyat-prezident-prizna-che-chlen-na-negoviya-kabinet-e-bil-v-tsentralata-na-vmro-dpmne-na-27-april-2017-godina.html", "text": "\"Георги Иванов призна, че член на неговия кабинет, Борис Йосифовски е бил в партийното седалище на ВМРО-ДПМНЕ на 27 април, когато протестиращи нахлуха в македонския парламент и беше застрашен живота на депутати, журналисти и служители в парламента, пише македонският електронен портал  A1 On . \r\nТова признание на Иванов потвърждава част от свидетелските показания в процеса за насилието от 27 април. \r\nТвърдения  на заподозрените и публично наличната информация показва, че в централата на престъпната ВМРО-ДПМНЕ са координирани дейностите за бруталното нахлуване в парламента на 27 април.  Юлиян Марков", "date": "2018.12.08", "title": "A1 On (Македония): Македонският президент призна, че член на неговия кабинет е бил в централата на ВМРО-ДПМНЕ на 27 април 2017 година"}
{"url": "http://www.focus-news.net/news/2018/12/08/2599690/veliko-tarnovo-desetki-detsa-stanaha-pomoshtnitsi-na-dyado-koleda.html", "text": "Коледна работилница зарадва десетки деца от Велико Търново. Това съобщиха от  пресцентъра на общината . Като истински помощници на белобрадия старец, малчуганите майсториха подаръци, украшения, картички, ръкоделия и играчки за елхата. Техните своеобразни занаятчийски ателиета бяха разположени в сградата на общината. С подкрепата на кмета Даниел Панов за децата бяха осигурени всички необходими материали и пособия. Техните майки, татковци и близки също си припомниха часовете по ръчен труд в училище и се включиха в майсторенето на играчки. Коледна работилница за малчугани ще има и на 15 декември /събота/ - тя отново ще бъде разположена на третия етаж в общината и ще отвори врати в 10,00 ч. На 29 декември също ще бъде организирана работилница, а децата ще могат изработят своите сурвакници за Новогодишната нощ.", "date": "2018.12.08", "title": "Велико Търново: Десетки деца станаха помощници на Дядо Коледа"}
{"url": "http://www.focus-news.net/news/2018/12/08/2599692/predsedatelyat-na-narodnoto-sabranie-tsveta-karayancheva-se-vklyuchi-v-kolednata-rabotilnitsa-misiyata-e-vazmozhna-s-ratse-i-sartse-za-edna-tsvetna-koleda.html", "text": "Председателят на Народното събрание Цвета Караянчева се включи в Коледната работилница “Мисията е възможна с ръце и сърце за една цветна Коледа” в столичното Средно училище „Акад. Емилиян Станев“. Това съобщиха от пресцентъра на  Народното събрание.  Инициативата е свързана с приобщаване към празника на деца, лишени от родителски грижи, които в момента живеят в центрове за настаняване от семеен тип.  \r\n\"Тези деца се нуждаят от нашите грижи и ние трябва да им дадем възможност да се развиват и реализират така, както децата, които живеят в семействата си, отбеляза председателят на парламента. \"Това е мисия, която трябва да е на всеки един от нас – да бъдем приятели и отворени към тези деца\", допълни Цвета Караянчева. В навечерието на Коледните празници, тя призова заедно с децата да направят в работилниците най-красивите картички.  \r\nИнициативата е част от Националната кампания „Мисията е възможна“ и се осъществява по Оперативна програма развитие на човешките ресурси, която цели популяризиране на превантивните и алтернативните услуги за деца, реформата в системата за грижа за деца и процеса на деинституционализация.  \r\nВ Коледната работилница се включиха заместник-председателят на Комисия по труда, социалната и демографската политика Светлана Ангелова, представители на изпълнителната власт, жени-посланици у нас, както и представители на УНИЦЕФ в България.", "date": "2018.12.08", "title": "Председателят на Народното събрание Цвета Караянчева се включи в Коледната работилница “Мисията е възможна с ръце и сърце за една цветна Коледа”"}
{"url": "http://www.focus-news.net/news/2018/12/08/2599693/komisar-tencho-tenev-sdvr-natovareno-e-dvizhenieto-v-sofiya-patni-politsai-regulirat-glavnite-krastovishta-v-tsentara.html", "text": "Натоварено е движението в София, пътни полицаи регулират главните кръстовища в центъра. Това каза за  Агенция „Фокус“  началникът отдел „Пътна полиция“ към СДВР комисар Тенчо Тенев. „Интензивно и много натоварено е движението в центъра на София. Пътни полицаи регулират главните кръстовища, за да може автомобилите да се изтеглят по-бързо“, заяви комисар Тенев. \r\nЦветилена СИМЕОНОВА", "date": "2018.12.08", "title": "Комисар Тенчо Тенев, СДВР: Натоварено е движението в София, пътни полицаи регулират главните кръстовища в центъра"}
{"url": "http://www.focus-news.net/news/2018/12/08/2599694/ria-novosti-broyat-na-arestuvanite-v-parizh-dostigna-548-dushi-ima-protesti-v-grenobal-i-marsiliya.html", "text": "Броят на арестуваните в Париж достигна 548 души, има протести в Гренобъл и Марсилия, предава  РИА Новости , като се позовава на официални данни. \r\nБроят на \"жълтите жилетки\", арестувани по време на протестите в събота в Париж, се е увеличил до 548 души, 272 от които са били задържани  в полицейските управления, съобщава телевизионният канал  BFMTV, по данни на Префектурата на парижката полиция. \r\nСпоред телевизионния канал протестните действия на движението са се провели  в събота и в Гренобъл и Марсилия. Според префектурата на департамента Исер в Гренобъл по време на демонстрацията са задържани около 15 души, включително един от лидерите на движението Жулиен Терие. Ситуацията в града е напрегната. В Марсилия, както отбелязва телевизионният канал, демонстрацията е била спокойна и около хиляда души са взели участие в нея.  Юлиян Марков", "date": "2018.12.08", "title": "РИА новости: Броят на арестуваните в Париж достигна 548 души, има протести в Гренобъл и Марсилия"}
{"url": "http://www.focus-news.net/news/2018/12/08/2599697/sport-rosario-sentral-specheli-kupata-na-arzhentina.html", "text": "Росарио Сентрал най-после спечели Купата на Аржентина, след като бе загубил 3 финала поред. Този път опитът бе успешен и момчетата на Едгардо Бауса успяха да вземат битката за трофея срещу Химнасия ла Плата, финалът се игра в Мендоса, а играчите на Росарио се страхуваха от най-лошото, тъй като сблъсъкът трябваше да се реши с дузпи (1:1 след редовното време). Матиас Каруцо вкара решителния удар от бялата точка, с което донесе голяма мъка за Химнасия (4:1 при дузпите). Подобна възможност едва ли ще се открие скоро за скромния тим от Ла Плата, който по пътя си към финала успя да отстрани грандовете Бока Хуниорс и Ривър Плейт, но се провали на последния тест. Трофеят е първи за Росарио от 1995-а насам, когато те спечелиха Копа КОНМЕБОЛ.", "date": "2018.12.08", "title": "Спорт: Росарио Сентрал спечели Купата на Аржентина"}
{"url": "http://www.focus-news.net/news/2018/12/08/2599698/stoycho-zarev-peshternyak-v-peshternoto-delo-ima-myasto-za-vseki-koyto-obicha-prirodata-na-balgariya.html", "text": "Опазването на пещерите е много важно заради биоразнообразието, което е под земята, а то е част от нашата природа. Това каза за  Радио „Фокус“ – Пазарджик  Стойчо Зарев от Българското пещерно дружество. По думите му пещерите ни дават ясна представа за това как трябва да се случват нещата по природните закони. „В България има доста добри специалисти, които работят за изследването на пещерите. Въпреки, че нещата напредват, има още какво да се работи в тази посока. По отношение опазването на пещерите нещата трябва да тръгнат към програми за обучение на млади хора, които да са добре информирани, обучени и мотивирани, за да има по-добро опазване на пещерите и по-бързо развитие на пещерното дело. В България има доста добри специалисти, които работят за изследването на пещерите. В пещерното дело има място за всеки един, който обича природата на България. Най-добре е пещерите да бъдат опазени и всеки да може да види подземното богатство на страната ни. Разбира се бъдещето принадлежи на младите хора, защото те ще са наши приемници и ще наследят това, което ние правим сега, допълни Зарев. \r\nВаня НИКОЛОВА", "date": "2018.12.08", "title": "Стойчо Зарев, пещерняк: В пещерното дело има място за всеки, който обича природата на България"}
{"url": "http://www.focus-news.net/news/2018/12/08/2599695/veliko-tarnovo-spektakalat-zvuk-i-svetlina-shte-bade-bezplatno-izlachen-po-povod-studentskiya-praznik.html", "text": "Безплатно ще бъде излъчен Аудио-визуалният спектакъл „Царевград Търнов – Звук и светлина“ във Велико Търново по повод студентския празник – 8 декември, съобщиха от  Общинската туристическа агенция „Царевград Търнов“ . Общо три ще са безплатните излъчвания на „Звук и светлина“ през декември. Уникалното шоу ще е подарък за жителите и гостите на старата столица от Община Велико Търново и Общинската агенция по туризъм „Царевград Търнов“ по повод празниците в последния месец на годината. \r\nПрограмата ще може да се види на Коледа – 25-ти декември, както и на 30-ти декември. Излъчванията са с начален час 18.00 ч. и могат да се наблюдават от площад „Цар Асен I“ пред крепостта Царевец. \r\nОбщинската туристическа агенция „Царевград Търнов“ предлага възможност в същите дни (8, 25 и 30 декември), както и в съботите на 15-ти и 22-ри декември, аудио-визуалното шоу „Звук и светлина“ да бъде гледано и от ВИП площадката на ул. „Никола Пиколо“ на промоционална цена от 20 лева за възрастен и 10 лева за дете. \r\nПредварителни заявки и билети могат да се заявят в Туристически информационен център на ул. „Христо Ботев“№5 във Велико Търново и онлайн на www.soundandlight.bg.", "date": "2018.12.08", "title": "Велико Търново: Спектакълът „Звук и светлина“ ще бъде безплатно излъчен по повод студентския празник"}
{"url": "http://www.focus-news.net/news/2018/12/08/2599696/umbalsm-n-i-pirogov-stabilno-e-sastoyanieto-na-16-godishnoto-momche-koeto-postrada-pri-paten-intsident-v-selo-dolno-kamartsi.html", "text": "Стабилно е състоянието на 16-годишното момче, което пострада при пътен инцидент в село Долно Камарци. Това съобщи за  Агенция „Фокус“  говорителят на УМБАЛСМ „Н. И. Пирогов“ Мария Пойразова. Вчера при пътен инцидент между микробус и лек автомобил в центъра на село Долно Камарци леко пострадаха три деца, като най-сериозни наранявания в областта на главата получи 16-годишно момче. Другите две деца на 13 и 12 години и са с наранявания в областта на долните крайници. \r\nЦветилена СИМЕОНОВА", "date": "2018.12.08", "title": "УМБАЛСМ „Н. И. Пирогов“: Стабилно е състоянието на 16-годишното момче, което пострада при пътен инцидент в село Долно Камарци"}
{"url": "http://www.focus-news.net/news/2018/12/08/2599678/klimatologat-prof-georgi-rachev-ne-e-yasna-sadbata-na-vekovnite-nauchni-arhivi-sled-otdelyaneto-na-nimh-ot-ban-i-sazdavaneto-na-nov-institut.html", "text": "Няма никаква информация дали е имало  финансова ревизия на НИМХ (Национален институт по метеорология и хидрология) докато все още е бил в структурата на БАН (Българската академия на науките), която да покаже недвусмислено, че парите за заплати не достигат или че парите се изхарчват целесъобразно или нецелесъобразно. Това каза в седмичното обзорно предаване на  Радио „Фокус“  „Метроном“ климатологът проф. Георги Рачев. „Това се замете под килима. НИМХ отиде към МОН, а на нейно място в БАН се изгради един инситут, който ще изследва климата и атмосферата. Дори и непреубеденият читател знае, че климатът не е материален, а неговият носител е атмосферата. Тя се изучава от много сродни науки, а климатът е географска такава. Навсякъде по света климатът спада към географските науки“, обясни той. Проф. Рачев коментира, че не се знае какво ще се случи с вековните архиви, които са национално богатство и не принадлежат нито на БАН, нито на НИМХ към МОН. Студентите и университетските преподаватели нямат достъп до т.нар. първичен материал, а това обезсмисля и разко ограничава възможностите за развитие на науката, каза още проф. Рачев.", "date": "2018.12.08", "title": "Климатологът проф. Георги Рачев: Не е ясна съдбата на вековните научни архиви  след отделянето на НИМХ от БАН и създаването на нов институт"}
{"url": "http://www.focus-news.net/news/2018/12/08/2599699/1-tv-makedoniya-tsiklonat-neven-nosi-losho-vreme-i-valezhi-v-makedoniya.html", "text": "Циклонът Невен носи лошо време и валежи в Македония, съобщава македонският телевизионен канал  1 TV \r\nОт събота територията на Македония ще се намира под влияние на редица влажни въздушни вълни, които ще бъдат причинени от зимния циклон Невен, който ще създаде условия за валежи и от дъжд и сняг и снежна покривка. \r\nВ събота и през нощта срещу неделя  ще има валежи от дъжд, докато по-високите места и планините ще има валежи от сняг, като ще се образува снежна покривка, там, където вече има ще се увеличава. \r\nСнежната граница има условия да се спусне до около или малко под 1000 метра надморска височина. \r\nСлед това в неделя се очаква предимно сухо време, докато през нощта към понеделник ще има нови валежи от дъжд и сняг на високите места и планините, където снежната покривка ще се увеличава, валежите ще продължат и в понеделник, вятър и слаби снеговалежи  ще има и във вторник, докато температурите значително ще се понижат и минималните ще се движат в интервала от -9 до 0, докато максималните ще се бъдат в интервала от -2 до 7 градуса. \r\nВ четвъртък циклонът Невен ще донесе валежи от сняг и на по-ниските места, като се очаква натрупване на снежна покривка.  Юлиян Марков", "date": "2018.12.08", "title": "1 ТV (Македония): Циклонът Невен носи лошо време и валежи в Македония"}
{"url": "http://www.focus-news.net/news/2018/12/08/2599685/afp-v-bryuksel-sa-arestuvani-okolo-70-dushi-na-protest-na-zhaltite-zhiletki.html", "text": "Около 70 души бяха арестувани в белгийската столица Брюксел по време на демонстрации на \"жълтите жилетки\", по подобие на протестите във Франция, предава  AFP . \r\nРайонът, в който се намират европейските институции, включително офисите на Европейската комисия и Европейския парламент, са блокирани като предпазна мярка. \r\nПолицията постави там барикади и не се допускат нито превозни средства, нито пешеходци. \r\nПротестиращите се събраха в два района на града – Арт Лоа и Порт дьо Намюр, но не са регистрирани случаи  на насилие.  Юлиян Марков", "date": "2018.12.08", "title": "AFP: В Брюксел са арестувани около 70 души на протест на „жълтите жилетки“"}
{"url": "http://www.focus-news.net/news/2018/12/08/2599705/nimh-s-9-sm-sa-se-ponizhili-nivata-na-rekite-v-zapadnobelomorskiya-baseyn.html", "text": "През последното денонощие нивата на реките в Западнобеломорския басейн са се понижавали или са останали без съществени изменения, сочи справка на сайта на  Националния институт по метеорология и хидрология (НИМХ)  към БАН. Регистрираните колебания на речните нива в басейна са от -9 см до +4 см. Водните количества на реките в басейна са под праговете за средни води. Днес и през следващите три дни нивата на наблюдаваните реки в голяма част от басейна ще останат без съществени изменения. На 10 декември през деня са възможни незначителни повишения на речните нива на десните притоци на река Струма в средното и долно течение вследствие на валежи. Водните количества ще бъдат под праговете за внимание.", "date": "2018.12.08", "title": "НИМХ: С 9 см са се понижили нивата на реките в Западнобеломорския басейн"}
{"url": "http://www.focus-news.net/news/2018/12/08/2599702/gabrovo-italianska-komediyna-kinopanorama-shte-bade-predstavena-v-muzeya-na-humora-i-satirata-v-grada.html", "text": "За първи път част от кинопанорамата „Италия днес“ ще се проведе паралелно в няколко града из страната, единият от които е Габрово. Местният партньор на събитието е Музеят на хумора и сатирата, съобщиха от  културната институция . \r\nНа 8, 12 и 15 декември габровската публика ще има възможността да се наслади на три италиански комедии, излезли на голям екран през последните три години. Прожекциите ще бъдат от 16.00 часа в Залата на жирафите в Дома на хумора и сатирата. Филмите са със субтитри. \r\nВ тази среща със съвременното италианско кино пред българската публика ще се разкрият силните и слаби страни на средиземноморската страна от Апенинския полуостров. Кинопанорамата предлага автентичен преглед на тенденциите, залитанията и добродетелите на днешното италианско общество. \r\nПрограмата, предложена от Музея на хумора и сатирата включва: \r\n8 декември, събота, 16.00 часа – „Наградата“ – комедия, 100 мин., 2017 г. \r\n12 декември, сряда, 16. 00 часа –„Колелото на живота“ – комедия, 100 мин., 2016 г. \r\n15 декември, събота, 16.00 часа –„Двама малки италианци“ – комедия, 94 мин., 2018 г. \r\nЧетвъртото издание на кинопанорамата „Италия днес“, организирано от Италианския културен институт, протича от 6 до 16 декември 2018 г. в София.", "date": "2018.12.08", "title": "Габрово: Италианска комедийна кинопанорама ще бъде представена в Музея на хумора и сатирата в града"}
{"url": "http://www.focus-news.net/news/2018/12/08/2599704/pazardzhik-nay-riskovi-pri-zimni-usloviya-v-oblastta-sa-planinskite-patishta-i-avtomagistrala-trakiya.html", "text": "Най-рискови при зимни условия в област Пазарджик са планинските пътища и автомагистрала „Тракия”. Това каза за  Радио „Фокус” – Пазарджик  Мирослав Стоянов, говорител на ОДМВР в Пазарджик. Той отбеляза, че част от трасето на магистралата е в планински участък – от тунел „Траянови врата” до пътен възел Калугерово. „Там често има сняг по пътната настилка. В този участък на главния път превишаването на скоростните ограничения и несъобразяването с метеорологичните условия през зимата стават причина за инциденти”, коментира Стоянов. Друг рисков участък е пътят Белово-Юндола, който през по-голямата част от зимата е затворен за автомобили с тегло над 10 тона, тъй като е с множество опасни завои и при поледица има опасност от инциденти, посочи той. Рискови пътни участъци са и планинските направления Варвара-Велинград, Велинград-Сърница и Батак –Доспат, където винаги през зимата има ограничения за товарни автомобили с ремаркета и полуремаркета и задължително се изискват вериги, допълни Стоянов. \r\nВаня НИКОЛОВА", "date": "2018.12.08", "title": "Пазарджик: Най-рискови при зимни условия в областта са планинските пътища и автомагистрала „Тракия”"}
{"url": "http://www.focus-news.net/news/2018/12/08/2599706/zdravka-chimeva-spetsialist-v-oblastta-na-organiziranite-pochivki-za-studentskiya-praznik-se-pravyat-predimno-individualni-patuvaniya-a-ne-organizirani-ot-turoperatori.html", "text": "За студентския празник се правят предимно индивидуални пътувания, а не организирани от туроператори. Това каза за  Радио „Фокус“ – Пирин  Здравка Чимева, специалист в областта на организираните почивки от Област Благоевград. По думите ѝ към днешна дата вече няма големи пътувания на групи от по 50 – 100 човека с автобуси, както се е правило преди години. „Сега студентите пътуват в групи от по 10 – 15 човека, в зависимост от превозните средства, с които разполагат“, каза още Чимева. Тя добави, че по данни от хотелиерите в областта има много записвания за празника като резервациите са за групи по най-малко 20 човека. Специалистът добави, че тъй като пътуванията за празника са индивидуално организирани, трудно може да се даде точна статистика за това колко младежи, как и къде ще пътуват. \r\nЛивия НИНОВА", "date": "2018.12.08", "title": "Здравка Чимева, специалист в областта на организираните почивки: За студентския празник се правят предимно индивидуални пътувания, а не организирани от туроператори"}
{"url": "http://www.focus-news.net/news/2018/12/08/2599701/tass-politsiyata-izpolzva-vodni-oradiya-sreshtu-protestirashtite-v-parizh.html", "text": "Полицията използва водни оръдия срещу протестиращите  \"жълти жилетки\" по улиците на Париж в събота, съобщава кореспондентът на  TACC  от мястото на протестите. \r\nИнцидентът е станал на булевард Марсо, в непосредствена близост до Шанз-Елизе. Полицията прибягна до водни оръдия, след като протестиращите са започнали да хвърлят камъни и бутилки по органите на реда. \r\nСпоред последните данни по време на протеста полицията е арестувала  575 души в Париж в събота, от които 361 са задържани в полицейските управления.    Юлиян Марков", "date": "2018.12.08", "title": "ТАСС: Полицията използва водни оръдия срещу протестиращите в Париж"}
{"url": "http://www.focus-news.net/news/2018/12/08/2599707/plovdiv-do-20-godini-zatvor-mozhe-da-poluchi-mazhat-obvinen-za-ubiystvoto-na-voennosluzheshtata-ot-sopot.html", "text": "До 20 години затвор може да получи 42-годишният мъж, който е обвинен за убийството на военнослужещата от Сопот. Това каза на брифинг наблюдаващият прокурор Петър Петров, предаде репортер на  Радио „Фокус“ – Пловдив . Той посочи, че днес предстои да бъде повдигнато обвинение на Светослав Каменов за умишленото убийство на Десислава Стоянова. „От вчера, както и към настоящия момент се извършват множество действия по разследването. В зависимост от събраните доказателства ще направим преценка за точната правна квалификация на деянието и дали са налице квалифициращи признаци и обстоятелства“, каза Петров. Той посочи, че 42-годишният Каменов е осъждан многократно – през 2010 година за управление на автомобил в нетрезво състояние и за настъпване на катастрофа със значителни имуществени вреди, през 2013 година за отклоняване от военна служба, също за подаване на неверен сигнал за наличие на взривни устройства в клонове на банки в Карлово Сопот, а през 2014 година Районният съд в Мездра го е признал за виновен за неплащане на 2 месечни вноски по издръжка. За последното му провинение не му е било наложено наказание, тъй като Каменов е успял да заплати натрупаната сума за издръжките. \r\nТони МИХАЙЛОВ", "date": "2018.12.08", "title": "Пловдив: До 20 години затвор може да получи мъжът, обвинен за убийството на военнослужещата от Сопот"}
{"url": "http://www.focus-news.net/news/2018/12/08/2599703/afp-okolo-31-hilyadi-protestirat-v-tsyala-frantsiya-nad-700-sa-zadarzhani.html", "text": "Около  31 хиляди души участват в антиправителствени протести във Франция в събота, заяви заместник-министърът на вътрешните работи Лоран Нунез и добави, че 700 души са били задържани, предава  AFP . \r\n\"На национално ниво, включително и в Париж, имаме повече от 700 задържани , като около 31 хиляди души протестират общо в страната, осем хиляди от тях в Париж\", каза той пред телевизионния канал  France 2 .  Юлиян Марков", "date": "2018.12.08", "title": "AFP: Около 31 хиляди протестират в цяла Франция, над 700 са задържани"}
{"url": "http://www.focus-news.net/news/2018/12/08/2599708/stara-zagora-vremenno-e-ogranicheno-dvizhenieto-ot-km-184-do-km-208-na-am-trakiya-v-posoka-burgas-poradi-izteglyaneto-na-avariral-tir.html", "text": "Временно е ограничено движението от км 184 до км 208 на АМ Тракия, в посока Бургас поради изтегляне на аварирал ТИР при км 188 на магистралата. Това съобщиха от  Агенция „Пътна инфраструктура“ . Трафикът се пренасочва по обходен маршрут по път II-66 при пътен възел с. Свобода - Стара Загора.", "date": "2018.12.08", "title": "Стара Загора: Временно е ограничено движението от км 184 до км 208 на АМ Тракия, в посока Бургас поради изтеглянето на аварирал ТИР"}
{"url": "http://www.focus-news.net/news/2018/12/08/2599709/ria-novosti-petro-poroshenko-nastoyava-ruski-korabi-da-ne-badat-dopuskani-do-evropeyski-i-amerikanski-pristanishta.html", "text": "Украинският президент Петро Порошенко настоява руски кораби да не бъдат допускани до европейски и американски пристанища в интервю за американския телевизионен канал Fox News, цитиран от неговата пресслужба, предава   РИА Новости \r\nТой твърди, че Русия блокира свободата на корабоплаването в Керченския проток и това води до сериозни икономически последици за Украйна. Европейският съюз \"не може да приеме това,\" е сигурен Порошенко. \r\n\"В тази ситуация руските съдове не трябва да бъдат допускани в европейските и американските пристанища\", цитира президента неговата пресслужба. \r\nКиев е готов да координира действията по този въпрос със своите партньори, добави още държавният глава. \r\nУкраинските власти призоваха Запада да засили антируските санкции след инцидента в Керченския проток.   Юлиян Марков", "date": "2018.12.08", "title": "РИА Новости: Петро Порошенко настоява руски кораби да не бъдат допускани до европейски и американски пристанища"}
{"url": "http://www.focus-news.net/news/2018/12/08/2599711/pazardzhik-6-opita-za-telefoni-izmami-na-vazrastni-hora-sa-registrirani-ot-nachaloto-na-denya-v-grada.html", "text": "Зачестяват случаите на телефонни измами в област Пазарджик като само през днешния ден са регистрирани шест опита да бъдат измамени възрастни хора, живеещи в областния град. Това каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че се използва класическата схема, позната на разследващите. „Обажда се мъж на стационарен телефон и се представя за полицай. Той обяснява на потенциалната си жертва, че разполага със списък, който уж и телефонните измамници притежавали, а в този списък фигурирал адресът и телефонът на възрастния човек отсреща. В хода на разговора мнимият полицай обаче обяснява, че ще предприемат мерки и телефонните измамници ще бъдат заловени. За целта обаче било необходимо да се предостави на полицията каквато парична сума или ценности притежава възрастният човек. Те щели да се използват за „стръв“ на измамниците, а след залавянето на престъпниците ще им бъде възстановена обратно. За да изглеждат още по убедителни, те казват на жертвата да позвъни на телефон 09 112, за да се убеди, че наистина това са хора от полицията. Измамниците не затварят линията отсреща и така разговорът продължава отново с тях без пенсионерът отсреща да знае това“, уточни Стоянов. От полицията апелират към гражданите да не се доверяват на обаждания на непознати независимо за какви се представят. Да не предоставят пари, ценни предмети и вещи за нуждите на когото и да било. „Ако има подобни обаждания, нека се свържат със свои близки, роднини или съседи. Ако това е невъзможно нека се обадят на телефон 112 или на кварталния полицай“, уточни Стоянов. \r\nВаня НИКОЛОВА", "date": "2018.12.08", "title": "Пазарджик: 6 опита за телефони измами на възрастни хора са регистрирани от началото на деня в града"}
{"url": "http://www.focus-news.net/news/2018/12/08/2599715/varna-poveche-ot-60-detsa-sa-nastaneni-v-profesionalni-priemni-semeystva-na-teritoriyata-na-obshtinite-varna-i-aksakovo.html", "text": "64 деца са настанени в професионални приемни семейства на територията на общините Варна и Аксаково за периода от началото на годината до края на месец септември. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Според анализа на дейностите по прилагане на мерки за закрила на детето на територията на  двете общини през деветте месеца на годината 49 от децата са новонастанени, а за 15 деца настаняването е продължено. Нови 15 семейства са оценени и вписани в регистъра на приемните семейства през изминалия деветмесечен период, като 5 от семействата вече са се отказали. Към момента на територията на община Варна има недостиг на приемни семейства както за бебета, така и за по-големи деца. \r\nАнна Конукова добави, че през отчетния период в близки и роднини са настанени 32 деца, като 18 от тях са нови случаи, а за 14 деца настаняването е продължено. От всички настанени деца при близки и роднини 69 получават месечна помощ. \r\nМарияна ВАЛЕНТИНОВА", "date": "2018.12.08", "title": "Варна: Повече от 60 деца са настанени в професионални приемни семейства на територията на общините Варна и Аксаково"}
{"url": "http://www.focus-news.net/news/2018/12/08/2599710/burgas-okolo-30-leva-struva-kuvertat-v-zavedeniyata-za-studentskiya-praznik.html", "text": "Около 30 лева струва кувертът за студентския празник в бургаските заведения, сочи репортерска проверка на  Радио „Фокус“ – Бургас . Празничните пакети включват 0,50 мл алкохолна напитка – ракия или водка, безалкохолна напитка, минерална вода, салата, основно ястие и десерт. Голяма част от заведенията в града не предлагат куверт за настоящия празник, а менюто се избира на място от клиентите. Според управителите по-голямата част от местата вече са заети, но и към момента има възможност за резервация.  \r\nНощните клубове също предлагат оферти за празнуващите студенти, а там резервациите са направени още преди месец. Прави впечатление, че голяма част от хижите и вилите в областта все още не са заети от студенти или не се предлагат за днешния 8 декември. Според част от собствениците бургаските студенти предпочитат да отбелязват своя празник в заведенията в града. \r\nМария ПОПЧЕВА", "date": "2018.12.08", "title": "Бургас: Около 30 лева струва кувертът в заведенията за студентския празник"}
{"url": "http://www.focus-news.net/news/2018/12/08/2599718/desislava-panayotova-bogoslov-na-9-dekemvri-pochitame-sv-anna-kato-mayka-i-simvol-na-uvazhenieto-kam-korenite-i-traditsiite.html", "text": "На 9 декември почитаме св. Анна като майка и символ на уважението към корените и традициите. Това каза за обзорното седмично предаване „Метроном“ на  Радио „Фокус“  богословът д-р Десислава Панайотова. Тя обясни, че светицата заслужава почитта на хората заради това, че дава живот на майката на Иисус Христос. „Почитта към благочестивите родители на Божията майка – Йоаким и Анна, е съществувала още по времето, когато са били живи, тъй като техните близки са знаели за благочестието им и за чудния начин, по който са били благословени с дете“, разказа Десислава Панайотова и добави, е след IV век възникват и конкретните дати, свързани с почитането на библейски личности като св. Анна. „Според преданието св. Анна е видяла гугутки да гнездят и със сълзи на очи се обърнала с молитва към Бога и казала: „Господи, няма ли и аз да получа тази милост?“, защото за всяко еврейско семейство било от особена важност да е плодовито, защото се надявало, че именно при тях може да дойде дългоочакваният месия, който да спаси човечеството от смъртта и греха“, каза богословът. Когато св. Анна получава видение, в което небесен ангел я дарява с добрата вест, че ще стане майка, тя е умилена от плодовитостта и от Божията милост, обясни Десислава Панайотова. Според нея молитвата на св. Анна, присъствието ѝ в църковния календар и самата ѝ личност са повод за благоговение и пример за всички нас. „Светицата е повод да всички нас да въздигнем молитва към Бога: Боже, дай ни да виждаме своите грехове, да ги победим и да спрем да ги вършим, дай ни търпение в скърбите, дай ни да ти благодарим за всеки твой дар, дай на България и на целия свят повече вяра, повече любов, повече благочестие“, добави Десислава Панайотова.", "date": "2018.12.08", "title": "Десислава Панайотова, богослов: На 9 декември почитаме св. Анна като майка и символ на уважението към корените и традициите"}
{"url": "http://www.focus-news.net/news/2018/12/08/2599716/stara-zagora-vazstanoveno-e-dvizhenieto-pri-km-188-na-am-trakiya-v-posoka-burgas.html", "text": "Възстановено е движението при км 188 на АМ „Тракия“  в посока Бургас. Това съобщиха от  Агенция „Пътна инфраструктура“ . Трафикът беше временно ограничен и пренасочен по обходен маршрут поради изтегляне на аварирал тежкотоварен камион.", "date": "2018.12.08", "title": "Стара Загора: Възстановено е движението при км 188 на АМ „Тракия“ в посока Бургас"}
{"url": "http://www.focus-news.net/news/2018/12/08/2599712/politologat-kaloyan-metodiev-sergey-stanishev-e-lyubimiyat-abonat-na-boyko-borisov-po-otnoshenie-na-izbori-i-izboren-protses.html", "text": "Сергей Станишев е любимият абонат на Бойко Борисов по отношение на избори и изборен процес. Това каза в предаването „Метроном“ на  Радио „Фокус“  политологът Калоян Методиев. Според него отказа на Корнелия Нинова да отиде на конгреса на ПЕС в Лисабон е знак за принципна и последователна позиция по две теми, които тази година тя последователно си защитавала. „Това са Истанбулската конвенция и Пакта за миграцията. Не е тайна, че ПЕС всъщност е един от либералните флагмани в Европа и думата „социализъм“ при тях е доста абстрактна като понятие. Не мисля, че е голяма новина това, което се случва около ПЕС. Така или иначе е доста маргинална организация през последните години. Тя почти няма представителство вече в големите европейски държави. Виждате, че и самият форум се прави в една малка зала някъде из Лисабон“, заяви той. По думите му по-скоро създават допълнителни проблеми в българската политика, защото не е тайна, че Сергей Станишев е любимият абонат на Бойко Борисов по отношение на избори и изборен процес. „Така че те по-скоро трябва да напасват политиките си с реалния партньор на ПЕС в България, който е „Да, България“ на Христо Иванов, ако трябва да се говори реално за програми, за цели, за политики. Те се занимават единствено и само с два въпроса: с малцинствата и с мигрантите, които трябва да вкарат в Европа. Нито дума за корупция, за доходи, за съдебна система, състояние на медиите. По тези теми мълчат от страна на паневропейската социалистическа организация“, коментира политологът. \r\nКалоян Методиев добави, че вероятно има и други вътрешнопартийни причини за БСП, които не са толкова известни. „Това, което се говори в публичното пространство е, че той иска да води листата за евродепутати на партията, което според мен, за всички, които се занимават с политика в България, е ясно, ще доведе до пълна катастрофа за БСП на изборите, а и ще отвори пътеката за победа за ГЕРБ. Оттук насетне на всички е ясно какво ще се случва в следващата година в българската политика“, каза още той.  Пълния текст на интервюто четете по-късно в „Мнение”", "date": "2018.12.08", "title": "Политологът Калоян Методиев: Сергей Станишев е любимият абонат на Бойко Борисов по отношение на избори и изборен процес"}
{"url": "http://www.focus-news.net/news/2018/12/08/2599719/afp-rabotnitsi-protestirat-v-budapeshta-sreshtu-promeni-v-trudovoto-zakonodatelstvo-initsiirani-ot-viktor-orban.html", "text": "Хиляди унгарски работници демонстрираха в Будапеща в събота срещу промяната в Кодекса на труда, предложен от управляващата партия на премиера Виктор Орбан,  която критиците наричат \"закон за робството\", предава   AFP .  \r\nВнесен от депутатите от дясната партия \"Фидез\" на Орбан, проектът на законопроекта цели голямо увеличение на максималните годишни часове за извънреден труд, които работодателите могат да изискват, както и срока за изчисляване на плащанията за извънреден труд. \r\nНякои протестиращи общо  над 5000 души, според фотограф на агенцията, са били облечени в жълти жилетки, като ехо на протестите във Франция. \r\n\"Заплатите трябва да се увеличават, а не часове за извънреден труд\", заявяват пред агенцията протестиращи. \r\n\"Трябва да се изправим за себе си като французите\", каза той, позовавайки се на движението \"жълти жилетки\". \r\nПредставители на повечето опозиционни партии също взеха участие в похода. \r\nПравителството твърди, че промяната би била от полза за онези, които искат да спечелят повече пари, като работят повече часове.  Юлиян Марков", "date": "2018.12.08", "title": "AFP: Работници протестират в Будапеща срещу промени в трудовото законодателство, инициирани от Виктор Орбан"}
{"url": "http://www.focus-news.net/news/2018/12/08/2599713/kaloyan-pargov-bsp-sofiya-gord-sam-che-chlen-na-gradskata-organizatsiya-na-bsp-v-sofiya-e-nachelo-otnovo-na-pes.html", "text": "Сергей Станишев беше преизбран за лидер на ПЕС - горд съм, че член на Градската организация на БСП в София е начело отново на ПЕС. Това написа лидерът на столичната организация на БСП Калоян Паргов в профила си в социалната мрежа „Фейсбук“. „С впечатляващите 84% от гласовете Сергей Станишев беше преизбран за лидер на Партията на европейските социалисти (ПЕС) на Конгреса на европейската левица в Лисабон. От името на Градската организация на БСП в София, част от която е Сергей Станишев, го поздравявам и му желая успех през новия мандат. За нас е чест! А аз съм горд, че член на Градската партийна организация в София е начело отново на ПЕС!“, написа председателят на Градския съвет на БСП в София и член на изпълнителното бюро на БСП.", "date": "2018.12.08", "title": "Калоян Паргов, БСП - София: Горд съм, че член на Градската организация на БСП в София е начело отново на ПЕС"}
{"url": "http://www.focus-news.net/news/2018/12/08/2599720/st-komisar-atanas-ilkov-odmvr-plovdiv-vodeshtiyat-motiv-za-ubiystvoto-v-sopot-sa-neuredeni-finansovi-vzaimootnosheniya.html", "text": "Работи се по всички версии по повод мотивите за извършеното умишлено убийство на 40-годишната военнослужеща в град Сопот, водещият мотив е неуредени финансови взаимоотношения. Това каза на брифинг по повод тежкото криминално престъпление старши комисар Атанас Илков, директор на Областната дирекция на МВР, предаде репортер на  Радио „Фокус“ – Пловдив . Той уточни, че неуредените финансови взаимоотношения се отнасят до това, че убитата е дала личния си автомобил на задържания Светослав Каменов да го ремонтира. Той от своя страна го е закарал в автоморга в Сопот, където полицията го намира в смачкано състояние, подготвен за скрап. „Не открихме документите на колата в моргата, тъй като са били в убитата. Поради тази причина Светослав не е успял да получи съответната сума от моргата, където беше оставил автомобила. С оглед на това, че убитата Десислава е стояла две седмици без автомобил, се предполага че му е потърсила сметка за това. Тогава вероятно е възникнал скандал между тях. Това е наше предположение, засега няма категорични данни, че това се е случило точно по този начин“, коментира старши комисар Атанас Илков. \r\nТой посочи, че на 30 ноември Десислава не се явила на работа. В тази връзка нейните колеги и нейното ръководство разпореждат проверка в жилището ѝ в Карлово. Отивайки на място в жилището нейните колеги установяват, че тя не е там и че всички електроуреди са включени, а лампите светят. „От проведените на място оперативни мероприятия е установено, че тя има контакти с въпросния Светослав. Това беше една от основните причини да се насочим към неговото установяване. Същият има адрес в село Зверино, живее в град Сопот на адреса, на който открихме трупа на убитата. В продължение на няколко дни, ние успяхме да установим неговото местонахождение. На 3 декември ние официално бяхме уведомени от Военна полиция, че военнослужещата се е отклонила от военна служба и че към настоящия момент няма данни за нейното местонахождение. На 5 декември Десислава беше обявена за общонационално издирване. Тогава започнаха още по-целенасочени и активни действия по установяване на местонахождението ѝ. На 6 декември Светослав беше обявен за общонационално издирване. Във вчерашния ден той направи контакт със служител от органите на реда, с който се познава и в резултат на действията ни той беше задържан и приведен в Пловдив, респективно в град Сопот, където ни показа мястото, в което е оставил трупа на убитата – в жилището, в което живее“, каза Илков. Той допълни, че до момента няма сведения 42-годишният задържан да има психични отклонения или да е бил пациент на психиатрична клиника. \r\nТони МИХАЙЛОВ", "date": "2018.12.08", "title": "Ст. комисар Атанас Илков, ОДМВР-Пловдив: Водещият мотив за убийството в Сопот са неуредени финансови взаимоотношения"}
{"url": "http://www.focus-news.net/news/2018/12/08/2599721/veliko-tarnovo-zapaliha-svetlinite-na-kolednoto-darvo-v-debelets.html", "text": "Запалиха светлините на коледното дърво в Дебелец. Това съобщиха за  Радио „Фокус“ – Велико Търново  от кметството. На централния площад се събраха децата от ЦДГ „Пламъче“, техните родители и десетки гости. Изненада за всички подари общинският съветник Георги Недев. След като грейна голямата елха, светлинна феерия озари небето над града ни.  „Това е началото на предпразничните и празничните прояви от Коледно-новогодишния ни афиш. Екипът на Кметство Дебелец, ръководството и самодейците на Читалището, сме се постарали в него да има за всеки по нещо“, посочи кметът Снежана Първанова. Тя съобщи, че в две поредни съботи (на 8 и 15 декември) врати отварят традиционните Коледните работилнички в Ритуалната зала на  Кметството. Децата ще майсторят картички, украса за дома и сурвачки. Предстои откриване на изложба – базар, вечери, посветени на театъра и обичания  актьор Симеон Иванов, вечер на дарителите. Кулминацията на тържествата е на 31 декември когато на площада жителите на Дебелец ще изпратят старата и ще посрещнат новата година. \r\nНадежда КРЪСТЕВА", "date": "2018.12.08", "title": "Велико Търново: Запалиха светлините на коледното дърво в Дебелец"}
{"url": "http://www.focus-news.net/news/2018/12/08/2599717/afp-prezidentat-donald-tramp-napadna-parizhkoto-sporazumenie-za-klimata-kato-se-pozova-na-protestite-vav-frantsiya.html", "text": "Американският президент Доналд Тръмп отново застана срещу Парижкото споразумение за борба с изменението на климата, като посочи продължаващите протести във френската столица като доказателство, че решението му да отхвърли пакта е добро, предава  AFP . \r\nТой написа това в социалната мрежа „Туитър“  на фона на преговорите за климата на ООН в Полша, където представители на близо 200 държави се събраха, за да се споразумеят за универсални правила, за да се съобразят с обещанията, които са записани в Парижкото споразумение за климата през 2015 г. \r\n\"Парижките споразумения не работят толкова добре за Париж, протести и бунтове в цяла Франция\", написа Тръмп. \r\n\"Хората не искат да плащат големи суми пари, основно  за страните от третия свят (които се управляват съмнително), за да защитят околната среда\".  Юлиян Марков", "date": "2018.12.08", "title": "AFP:  Президентът Доналд Тръмп нападна Парижкото споразумение за климата, като се позова на протестите във Франция"}
{"url": "http://www.focus-news.net/news/2018/12/08/2599724/zhenite-sotsialistki-v-bsp-dokazali-sme-se-vav-vsichki-sferi-na-zhivota.html", "text": "На разширено заседание, с участието на областните координатори и председателите на клубове отстраната,  дейността си за 2018 година отчете Обединението на жените социалистки в БСП. Това съобщиха от пресцентъра на  БСП . В словото си председателят на ОЖС Катя Николова акцентира върху дейността на социалистките по двете основни теми - Националната инициатива „Повече жени в политиката“ за равнопоставеност при представяне на двата пола в листите за общински съветници на местни избори 2019 и темата за борбата против насилието над жените. Отчетено бе, че отговорно и с много предложения, жените-социалистки са се включили в обсъждането на проекта „Визия за България“.  \r\n„Надяваме се, че идеите и инициативите, споделени от нас, ще допринесат за задълбочаване на предложените политики, защото „Визия за България“ е посоката, перспективата и надеждата на хората за развитие на страната и просперитета на обществото“, сподели Катя Николова. Народният представител Дора Янкова допълни, че ролята на жените в БСП е да работят убедено и целенасочено, за да може Визията да се реализира в българските общини и за да се подобри живота на  хората. „Жените са се доказали във всички сфери на живота, завоювали се своето достойно място в местната власт“, заяви тя. \r\n „Ние имаме достатъчно добри представители в общинските съвети по места, кметове на села и общини и нашата роля е да популяризираме техните действия и предложените от тях добри инициативи. Да направим така, че техният брой да се увеличи“, продължи Янкова. Тя обясни, че 2019 ще бъде много динамична и интересна, с акцент в работата върху темите за преодоляване насилието над жени, подготовката ни за избори за органи на местното самоуправление и намирането във всяко населено място на жените лидери. „Жените сме се доказали  пред обществото като знаещи и можещи, с енергия и старание, работещи за решаване проблемите на хората“, заключи народният представител. \r\nС поздравление към жените социалистки се обърна и лидерът на софийската организация на БСП Калоян Паргов. Обединението на жените социалистки поздравиха новоизбрания лидер на ПЕС Сергей Станишев и Зита Гурмай, която отново е  председател на ПЕС - жени.", "date": "2018.12.08", "title": "Жените социалистки в БСП: Доказали сме се във всички сфери на живота"}
{"url": "http://www.focus-news.net/news/2018/12/08/2599725/milen-nikolov-regionalen-istoricheski-muzey-burgas-ako-se-vyarva-na-imanyarite-v-balgariya-ima-hilyadi-tonove-zaroveno-zlato.html", "text": "Най-популярната легенда в Странджанския край, свързана с иманярството, е тази за златото на Вълчан войвода и Поп Мартин. Това каза за  Радио „Фокус“ – Бургас  Милен Николов, директор на Регионалния исторически музей в Бургас. По думите му тези легендарни личности са много популярни освен в Странджанския край, също така и в районите на Източна Стара планина. „Има една част от иманярите, които вярват в тези легенди. Постоянно търсят нишани в планината, а освен това им се привиждат различни образувания в скалите – полегнали мечки, мишки, издялани букви и други. В момента, в който забележат тези знаци, иманярите започват да копаят, за да открият злато. Искам да подчертая, че тази част от иманярите, които вярват на различните легенди, е различна от тази част от тях, която използва машини, разкопава могили, крепости и други. Първата група са хора, които търсят големи съкровища, които, според тях, в миналото са били заровени от Вълчан войвода, например“, отбеляза Николов. Той добави, че преди около 20 години са били отпечатани много иманярски карти, които бързо са се разпространили из цялата иманярска общност, но се е оказало, че те са фалшиви и са се продавали на „запалените“ т.нар. малджии. „Много хора се подлъгаха по тогавашната мода, естествено, никой от тях не намери съкровище. Виждал съм невероятни неща, направени от тези иманяри – огромни дупки, пробити скали, а в Котленско станах свидетел на това как семейство – дядо, баща и син, бяха направили 7-8-метрова дупка, твърдейки, че там има съкровищница от римско време“, добави Николов. Според него, ако се вярва на иманярите, в България има хиляди тонове заровено злато. „Тези хора нямат критическо мислене, не правят сравнения, анализ и не задават допълнителни въпроси преди да се доверят. Не може да се вярва на всичко, което се каже. По-интересното в случая е как са се формирали тези предания и легенди. Това е фолклор, роден по нашите земи, и той трябва да се разучи добре“, каза още Николов. \r\nМария ПОПЧЕВА", "date": "2018.12.08", "title": "Милен Николов, Регионален исторически музей – Бургас: Ако се вярва на иманярите, в България има хиляди тонове заровено злато"}
{"url": "http://www.focus-news.net/news/2018/12/08/2599726/sofiya-v-galeriya-stil-2-shte-bade-otkrita-izlozhba-vezhdi-malkiyat-akvarel-na-vezhdi-rashidov.html", "text": "На 10.12 (понеделник) от 18.00 часа в новата галерия „Стил 2“, част от веригата галерии „Стил“ на Волен Сидеров, ще бъде открита изложба „Вежди-малкият акварел” на Вежди Рашидов. Това съобщиха от пресцентъра на  ПП \"Атака\" . В нея ще бъдат изложени акварели на известния скулптор Рашидов. Галерия „Стил 2“ се намира на ул. „Г. Раковски 183А“", "date": "2018.12.08", "title": "София: В галерия \"Стил 2\" ще бъде открита изложба \"Вежди - малкият акварел\" на Вежди Рашидов"}
{"url": "http://www.focus-news.net/news/2018/12/08/2599727/veliko-tarnovo-otkriti-sa-otkloneniya-po-pokazatel-koliformi-v-mineralen-vodoiztochnik-v-grad-svishtov.html", "text": "Открити са отклонения по показател колиформи в минерален водоизточник в град Свищов. Това съобщиха за  Радио „Фокус“ – Велико Търново  от Регионалната здравна инспекция. Взетите проби не отговарят изискванията на Наредба №14 на Министерството на здравеопазването за курортните ресурси, курортните местности и курортите. Съдържанието на колиформи в тях е 4/50 КОЕ/ml. През месец ноември здравните инспектори са изследвали водата в пет населени места на територията на областта. Изследвани са четири проби питейна вода от  централно водоснабдени населени места и обекти с ведомствени водоизточници. Не са открити отклонения. За периода са регистрирани 32 чревни инфекциозни заболявания. Случаите на ентероколити са 28, а на ротавирусен гастроентерит и на вирусен менингит – по два. Няма доказана причинна връзка между инфекциозните заболявания и качествата на питейната вода. \r\nНадежда КРЪСТЕВА", "date": "2018.12.08", "title": "Велико Търново: Открити са отклонения по показател колиформи в минерален водоизточник в град Свищов"}
{"url": "http://www.focus-news.net/news/2018/12/08/2599730/reuters-donald-tramp-shte-nominira-general-mark-mili-za-predsedatel-na-obedinenoto-komandvane-na-nachalnik-shtabovete-na-amerikanskata-armiya.html", "text": "Американският президент Доналд Тръмп ще номинира генерал Марк Мили за председател на  Обединеното командване на началник-щабовете на Американската армия, съобщава  Reuters \r\nМарк Мили, който е четиризвезден генерал и началник на щаба на сухопътните войски ще поеме командването от генерал Джоузеф Дънфорд. За сега не е обявена датата на която генерал Мили ще встъпи в длъжност. Той трябва да бъде одобрен от Сената. \r\nГенерал Дънфорд ще се пенсионира през октомври 2019 година след като изкара два мандата начело на Обединеното командване    Юлиян Марков", "date": "2018.12.08", "title": "Reuters: Доналд Тръмп ще номинира генерал Марк Мили за председател на  Обединеното командване на началник-щабовете на Американската армия"}
{"url": "http://www.focus-news.net/news/2018/12/08/2599728/times-of-israel-vladimir-putin-i-benyamin-netanyahu-sa-se-dogovorili-da-podobryat-voennoto-satrudnichestvo-v-siriya.html", "text": "Руският президент Владимир Путин и израелският премиер Бенямин Нетаняху са се договорили да подобрят военното сътрудничество в Сирия, пише израелското електронно издание  The Times of Israel . \r\nРуският президент Владимир Путин каза пред премиера Бенямин Нетаняху, че двете страни трябва да подобрят своето военно сътрудничество в Сирия, съобщи пресслужбата на руския президент, цитирана от изданието.  \r\nПутин подчерта значението на предстоящите консултации между експерти по отбраната от двете страни по време на разговора, който се проведе по инициатива на Нетаняху, съобщиха от Кремъл. \r\nДвамата лидери обмислят лична среща, се казва в съобщението. \r\nВръзките между двете страни се обтегнаха след доставката от Русия на системата за противоракетна отбрана С-300 на Сирия след 17 септември, когато руски разузнавателен самолет беше свален от сирийски сили, които реагираха на израелска атака срещу сирийското въздушно пространство. \r\nРусия обвини Израел за инцидента, при който загинаха 15 руски военни. Израел категорично отрече отговорността. \r\nВъпреки че Путин първоначално каза пред репортери, че инцидентът се дължи на \"верига от трагични случайни обстоятелства\", руското министерство на отбраната по-късно заяви, че Израел е отговорен, казвайки, че изтребителите на израелските военновъздушни сили са използвали руския самолет като прикритие. Израел отхвърли обвиненията. \r\nТел Авив многократно заяви, че няма да позволи на Иран или неговите шиитски милиции да установят постоянно присъствие в следвоенна Сирия. Той стартира многобройни атаки срещу цели, за които се казва, че представляват заплаха за сигурността му. \r\nРусия, която е основен защитник на сирийския президент Башар Асад, поддържа гореща линия за разрешаване на конфликти с Израел, позволявайки на еврейската държава да извършва атаките, когато бъде предварително информирана. \r\nПутин и Нетаняху също обсъдиха израелските операции на границата с Ливан, според изявлението. \r\nВъв вторник Израелските отбранителни сили обявиха началото на операция \"Северен щит\", за да открият и унищожат трансграничните тунели, изкопани от ливанската терористична група \"Хизбула\". Засега се съобщава за откриването на два такива тунела.  Юлиян Марков", "date": "2018.12.08", "title": "Times Of Israel: Владимир Путин и Бенямин Нетаняху са се договорили да подобрят военното сътрудничество в Сирия"}
{"url": "http://www.focus-news.net/news/2018/12/08/2599714/tass-obshtoukrainski-tsarkoven-sabor-bi-bil-nelegitimen-bez-uchastieto-na-arhiereite-ot-kanonichnata-upts-mp.html", "text": "Обединителният събор за създаването на Украинската автокефална църква без участието на епископите на каноничната Украинска православна църква-Московски патриархат (УПЦ-МП)ще бъде лишен от легитимността, необходима за неговото признаване. Това становище бе изразено в събота от председателя на Отдела за външни църковни взаимоотношения на Московската патриаршия Митрополит Иларион в интервю, излъчено по телевизионния канал Россия-24 в събота, предава  TACC . \r\n\"Ако така нареченият обединяващ съвет ще се състои само от разколници, разбира се, няма да има дори и малка легитимност, която е необходима за да бъде признат по-късно, а патриарх Вартоломей разбира това много добре\". - каза той. \r\nМитрополитът напомни, че в каноничната УПЦ-МП има 90 епископи, оглавяващи крупни епархии \"с хиляди хора и стотици храмове\", докато \"всички разколници заедно много по-малко, те имат 40 архиереи, някои от които оглавяват номинални епархии (такива, които съществуват само формално и нямат територия, храмове, свещеници и миряни – бел.ред.).\" Според него, ако съборът  се състои от \"някои разколници\" и каноничните епископи не участва в него, тогава \"всичко това ще изглежда смешно и странно\". \r\nВ петък, 7 Декември, Светия Синод на УПЦ-МП заяви, че Вселенската патриаршия няма църковно право да свика заседание на църквата в Украйна, и планирания\" Обединителен събор \" е незаконен, тъй като тя ще бъде посетена от представители на разколнически групи\". Представители на УПЦ-МП също така заявиха, че църквата не дава благословия на духовенството, монашеството или миряните да участват в този събор, който е насрочен за 15 декември 2018 г.  Юлиян Марков", "date": "2018.12.08", "title": "ТАСС: Общоукраински църковен събор би бил нелегитимен без участието на архиереите от каноничната УПЦ-МП"}
{"url": "http://www.focus-news.net/news/2018/12/08/2599731/varna-avariyno-vazstanovitelni-raboti-po-otvodnitelni-kanali-i-dereta-sa-izvarsheni-v-dalgopol-sled-navodneniyata-tazi-godina.html", "text": "Аварийно-възстановителни работи по отводнителни канали и дерета са извършени в Дългопол след наводненията в края на юли тази година. Това се посочва в отчета на кмета на Община Дългопол Георги Георгиев за изпълнение на Програмата за управление на Община Дългопол за периода 1 януари – 31 октомври, предаде репортер на  Радио „Фокус“ – Варна . След проливните дъждове и нанесените щети в Дългопол и село Боряна са извършени неотложни аварийно-възстановителни работи по улична настилка на селото, както и по пътя Боряна – Сладка вода. Извършени са още аварийно-възстановителни работи по отводнителни канали и дерета, почистване и изгребване на свлечени земни маси, възстановяване на улична настилка и почистване на дъждовна канализация в град Дългопол. Ремонтирани са улици в Дългопол, село Боряна, както и пътят Боряна – Сладка вода. Със средства на Междуведомствената комисия за възстановяване и подпомагане към Министерски съвет е извършен ремонт на покривна конструкция на поликлиниката в Дългопол, както и на покривна конструкция на СУ „Назъм Хикмет” в село Медовец. По отношение на пътната инфраструктура със средства по Постановление на Министерски съвет на стойност 670 000 лева е извършен ремонт и рехабилитация на улици в Дългопол, Медовец, Сава, Величково, Аспарухово и Цонево. \r\nМарияна ВАЛЕНТИНОВА", "date": "2018.12.08", "title": "Варна: Аварийно-възстановителни работи по отводнителни канали и дерета са извършени в Дългопол след наводненията тази година"}
{"url": "http://www.focus-news.net/news/2018/12/08/2599729/blagoevgrad-obshtina-gotse-delchev-se-vklyuchi-v-kampaniyata-evropeyska-sedmitsa-za-namalyavane-na-otpadatsite.html", "text": "Община Гоце Делчев се включи в кампанията „Европейска седмица за намаляване на отпадъците“. Това съобщи за  Радио „Фокус“ – Пирин  Даниела Крантева, експерт „Връзки с обществеността“ към общината. Тя добави, че само 6 са общините в България, които са взели участие в тази кампания. „Това са София, Панагюрище, Пловдив, Димитровград, Шумен и Гоце Делчев. За своята кампания Община Гоце Делчев реши да включи младите хора в училищата, защото те са нашето бъдеще и за тях е най-важно и полезно да научат ползите от рециклирането и преработването на отпадъците, както и от намаляването им“, каза още Крантева. Тя добави, че ученици до 7. клас от трите основни училища в град Гоце Делчев и от ПМГ „Яне Сандански“ са се включили в кампанията, като са събрали разделно рециклируеми отпадъци, подходящи за повторна употреба – картон, хартия, пластмаса, опаковки и други. „Те успяха да съберат общо над 3 тона отпадъци. Всички училища ще бъдат наградени съобразно количеството събрани отпадъци и вида им“, добави Крантева. \r\nЛивия НИНОВА", "date": "2018.12.08", "title": "Благоевград: Община Гоце Делчев се включи в кампанията „Европейска седмица за намаляване на отпадъците“"}
{"url": "http://www.focus-news.net/news/2018/12/08/2599732/sofiya-65-godishen-mazh-i-60-godishna-zhena-sa-postradali-pri-katastrofa-na-bul-tsvetan-lazarov-v-zhk-druzhba-2.html", "text": "65-годишен мъж и 60-годишна жена са пострадали при катастрофа на бул. „Цветан Лазаров“ в ж.к. „Дружба 2“. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Сигнал за инцидента е подаден в 16.05 ч.  в системата на тел. 112. Две линейки са изпратени на място. „Едната линейка дори е била наблизо, за да обслужи друг адрес и е станала свидетел на инцидента и веднага е отишла. Втората линейка идва на десетата минута. Има двама пострадали. Единият е мъж на 65 години, който е с открити фрактури и на двата крайника. Втората пострадала е 60-годишна жена, която е с фрактура на гръдния кош“, обясни Сунгарска. И двамата пострадали са откарани в Окръжа болница. \r\nЦветилена СИМЕОНОВА", "date": "2018.12.08", "title": "София: 65-годишен мъж и 60-годишна жена са пострадали при катастрофа на бул. „Цветан Лазаров“ в ж.к. „Дружба 2“"}
{"url": "http://www.focus-news.net/news/2018/12/08/2599723/", "text": "Парламентът на Македония( в материала Бивша югославска република Македония) е готов да промени формулировка в конституционните промени, пише електронното издание на гръцкия вестник  Kathimerini . \r\nПарламентът на Бившата югославска република Македония е готов да премахне в конституцията наричането на гражданите, живеещи извън границите на балканската страна, като \"македонци, живеещи в чужбина\", като ги описва като „емигранти“, предаде скопската телевизия \"Телма\" в събота. \r\nКонкретното позоваване е източник на спорове между Атина и Скопие, след подписването на споразумението от Преспа, което изисква тези конституционни промени.  Юлиян Марков", "date": "2018.12.08", "title": "Kathimerini: Парламентът на Македония е готов да промени формулировка в конституционните промени"}
{"url": "http://www.focus-news.net/news/2018/12/08/2599734/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-normalno-prohodimi-pri-zimni-usloviya.html", "text": "Интензивен е трафикът по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита също по пътищата Пловдив - Асеновград и Пловдив - Карлово. Пътните настилки в усойните и планински райони на областта са обработени срещу заледявания и са нормално проходими при зимни условия. Въведено е ограничение на движението на камиони с обща маса над 12 тона през прохода Троян - Кърнаре. До 20 декември движението по пътя Югово - Лъки ще се осъществява в една лента, поради пропадане на част от пътното платно. Преминаването се регулира с пътни знаци. До 30 декември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. Остава забранено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено и движението на камиони с обща маса над 12 тона по пътя Поповица-Болярци. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски. \r\nТрафикът на територията на град Пловдив също е интензивен към този час. По-засилено автомобилно движение се отчита по булевардите „Христо Ботев“, „Цар Борис III Обединител“, „Източен“, „Шести септември“, „Руски“, „Васил Априлов“, „България“ и „Пещерско шосе“, както и по входно-изходните артерии. Засилено е полицейското присъствие в района на увеселителните заведения в града, заради студентския празник. Пътните настилки в града са сухи и нормално проходими. \r\nТони МИХАЙЛОВ", "date": "2018.12.08", "title": "Пловдив: Интензивен е трафикът по участъка на АМ „Тракия“ в областта, пътищата са нормално проходими при зимни условия"}
{"url": "http://www.focus-news.net/news/2018/12/08/2599736/veliko-tarnovo-natsionalno-uchenichesko-sastezanie-po-bankirane-finansirane-i-byudzhetirane-sabra-v-stopanska-akademiya-110-srednoshkoltsi-ot-balgariya-v-svishtov.html", "text": "Шесто национално ученическо състезание по „Банкиране, финансиране и бюджетиране\" се проведе в Стопанска академия „Димитър А. Ценов” в Свищов. Това съобщиха от  Стопанска академия „Димитър А. Ценов\" . Основен организатор е катедра „Финанси и кредит“ – първата българска финансова катедра, а съорганизатор е Академичен център за кариерно консултиране и връзки с обществеността. Състезанието, което провокира за участие 110 средношколци от 17 училища в 15 града, бе 30-ото поредно издание на ученическата надпревара, която свищовското висше училище провежда от години.  \r\nДвудневното състезание откри ръководителят на катедра „Финанси и кредит”, проф. д-р Андрей Захариев. Той разясни регламента и заданието на средношколската надпревара, представи участващите 28 отбора и обяви наградния фонд за състезанието в размер на 25 800 лв. \r\nПриветствие към средношколците и техните учители, от името на ректора – доц. д-р Иван Марчевски, академичното ръководство и свищовската академична общност, поднесе зам.-ректорът по студентска политика и институционални комуникации – доц. д-р Николай Нинов. Той пожела на учениците успешно представяне, като ги увери, че в това състезание няма губещи, защото освен наградите, те ще спечелят незабравими спомени и много нови приятелства. Доц. Нинов поясни, че ученическото състезание е част от Кандидатстудентска кампания 2019 и успешното представяне е гарантиран вход за учениците в ОКС „бакалавър” в Стопанска академия. \r\nОрганизацията на ученическото състезание по банкиране, финансиране и бюджетиране бе подкрепена от 30 ментори – студенти от спец. „Финанси”, 23 преподаватели от катедра „Финанси и кредит”, седем докторанти-финансисти. Институционално със състезанието бяха ангажирани академична фондация „Проф. д-р Минко Русенов”, Банка Пиреос България – генерален спонсор, ЗД „БулИнс” АД и пет търговски банки-партньори – Банка ДСК, УниКредит Булбанк, Общинска банка, Райфайзенбанк и Пощенска банка. \r\nКатедрата-организатор на състезанието провокира учениците да докажат способностите си, влизайки в ролята на креативен новатор и успешен предприемач. Според поставеното задание, отборите трябваше да разработят проект на актуална бизнес идея с реализация в населеното място на тяхното училище, с времеви хоризонт от 3 до 5 години. Всеки екип трябваше да създаде бизнес проект от стартираща учебна фирма (ООД) с разполагаем собствен капитал и налични пари по сметка в размер на 100 000 лв. в търговската банка, в чието направление е служебно разпределен. Целта на всеки екип бе да представи и обоснове бизнес проект пред компетентно жури, съставено от академични преподаватели и представител на съответната търговската банка, от която стартиращата фирма търси външно финансиране. Кредитната подкрепа от търговската банка бе с максимален размер от 30 до 50% спрямо размера на собствения капитал на фирмата и по този начин, в първия етап от състезанието, всеки отбор влезе в конкуренция с останалите отбори от съответното направление в стремежа си да получи заемно финансиране от банката-кредитор. Освен менторите, в помощ на ученическите екипи бяха и реални кредитни консултанти от съответните банки-партньори.  \r\nВ първия етап от ученическата надпревара отборите, разпределени в шест направления с имената на съответната банка, презентираха своите проекти. В края на първия ден бяха обявени резултатите по направления, като всяко жури излъчи по един отбор-първенец, който да продължи през втория ден за финалния кръг. Освен за комплексен победител, всяко направление връчи награди в следните категории: „Най-добра кредитна обосновка”; „Най-рентабилен бизнес проект”; „Най-добри презентационни умения”; „Най-оригинална бизнес идея”; „Най-добра регионална идентичност”; „Най-добра оценка на пазарната среда”. \r\nСлед представените множество интересни, оригинални и креативни идеи, до финалния кръг достигнаха шест отбора, които през втория ден се състезаваха за големите награди. В направление Банка Пиреос България победител бе отбор №14 от Професионална държавна търговска гимназия „Димитър Хадживасилев”, гр. Свищов. Направление Банка ДСК представи отбор №13 от Национална финансово-стопанска гимназия, гр. София. Победител в направление УниКредит Булбанк бе отбор №6 от Финансово-стопанска гимназия „Васил Левски”, гр. Добрич, а ученици от отбор № 8 на същото училище бяха класирани за втория етап като победители в направление Райфайзенбанк. От направление Общинска банка, до финала достигна отбор №4 от ПГ „Проф.д-р Асен Златаров”, гр. Видин, а от направление Пощенска банка – отбор №9 от Средно училище за европейски езици „Свети Константин-Кирил Философ”, гр. Русе. Във финалния етап шестте отбора се състезаваха за наградата на Ректора на Стопанска академия и две награди, осигурени от основните спонсори. Преди да бъдат обявени победителите, проф. Захариев поясни, че в шестото издание на състезанието акцентът при селекцията на победителите е бил базиран на качество, обоснованост, оригиналност, реализуемост на бизнес идеята, както и на екипните презентационни умения. По думите на ръководителя на катедра „Финанси и кредит”, шестте отбора-финалисти представиха качествени идеи и демонстрира знания и умения, които показват високата степен на подготовка, която получават от своите учители.  \r\nНаградата на Ректора на Стопанска академия връчи зам.-ректорът доц. д-р Николай Нинов. Тя бе присъдена на отбор № 8 от ФСГ „В. Левски” – Добрич, в състав Томислава Ковачева, Жулиета Русева, Веселин Василев, Даниел Димитров, с ментор Тансу Сали. \r\nНаградата за училището с проект „най-добра регионална идентичност” – 800 лв., осигурена от ЗД „Бул Инс” АД, бе присъдена на отбор № 14, представил ПДТГ „Д. Хадживасилев” – Свищов. В състава на екипа бяха Кристиан Иванов, Лъчезар Богомилов, Ива Кирилова и Моника Йорданова, а техен ментор бе Христина Ангелова. Наградата връчи доц. д-р Стоян Проданов – изп. директор на дружеството и преподавател към катедрата-организатор на състезанието. \r\nКомплексен победител в шестото национално ученическо състезание по банкиране, финансиране и бюджетиране стана отбор № 9 от СУ за европейски езици „Свети Константин-Кирил Философ”, гр. Русе, в състав Михаела Омарова, Радина Великова, Моника Цанева и ментор Нейлин Ахмед. Трите млади дами извоюваха за своето училище голямата награда – чек за 1000 лева, осигурена от Банка Пиреос. Наградата връчи проф. д-р Андрей Захариев. \r\nНаградите бяха връчени в деня на студентския празник – 8 декември. Освен отборните награди, организаторите осигуриха и индивидуални. Всеки участвал ученик получи сертификат, с който може да кандидатства за студент в Стопанска академия по първа желана специалност в редовна форма на обучение. Средношколците получиха и правото на еднократна стипендия в размер на 200 лева, осигурена от академична фондация „Проф. д-р Минко Русенов”, която ще им бъде изплатена за техния първи студентски празник – през 2019 г., като редовни студенти в спец. „Финанси”.  \r\nВ рамките на първия състезателен ден се проведе и традиционната методическа среща с гостуващите учители, в която участваха зам.-ректорът доц. д-р Николай Нинов, ръководителят и преподаватели от катедра „Финанси и кредит”, представители на ръководствата на Банка Пиреос България и ЗД „БулИнс” АД. По време на срещата доц. Нинов представи акценти от новата кандидатстудентска кампания, а учителите и академичните преподаватели дискутираха обучението по икономика. Представителите на бизнеса разясниха какви са техните изисквания при подбор на кадри за стажантски програми и работни позиции. Вечерта след първия етап на състезанието, за учениците беше организирано посрещане на студентския празник заедно с техни ментори. \r\nПрез втория ден, за участващите в състезанието ученици, учители и ментори бе организиран сертификационен семинар на тема „Защита от фалшификации на долари и евро”, с лектори валутни касиери от банките партньори.", "date": "2018.12.08", "title": "Велико Търново: Национално ученическо състезание по банкиране, финансиране и бюджетиране събра в Стопанска академия 110 средношколци от България в Свищов"}
{"url": "http://www.focus-news.net/news/2018/12/08/2599737/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. Това съобщи за  Радио „Фокус“  – Пирин  дежурният служител в Областно пътно управление – Благоевград. Шофьорите трябва да карат внимателно в тези райони,за да бъдат избегнати инциденти. През деня няма регистрирани тежки пътни инциденти, няма и новообразували се свлачища. В Област Благоевград няма въведени ограничения за движението на моторни превозни средства. Интензивен е трафикът по основните пътни артерии  – автомагистрала „Струма“ и главен път Е-79, както ѝ по второкласен път – 19 Симитли – Гоце Делчев. Стационарни камери има в района на Монца и в град Кресна. Ремонтни дейности се извършват по улица „Марица“ в Благоевград, движението в някои участъци от нея е ограничено. Нормално натоварен към този час е трафикът по основните улици и булеварди в града. Пътните настилки са сухи и нормално проходими. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.12.08", "title": "Благоевград: Повишена е опасността от падащи камъни в Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2018/12/08/2599738/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в областта, съобщиха за  Радио „Фокус“ – Бургас  от Областно пътно управление. Няма затворени пътища, а движението на моторни превозни средства се осъществява без затруднения в областната пътна мрежа. По-натоварено е по пътя Бургас – Созопол в района на Военноморска база Бургас край село Атия. Няма образувани колони от автомобили на входно-изходните пътни артерии на областния център. По-натоварен е трафикът в района на кръстовището между улиците „Сан Стефано“ и „Христо Ботев“, по някои участъци от бул. „Тодор Александров“ в посока ж.к. „Меден Рудник“, както и в района на кръстовището между улиците „Иван Вазов“ и „Цар Петър“. Шофьорите да се придвижват с повишено внимание в района на кръстовището с кръгово движение „Трапезица“, където движението също е интензивно. \r\nМария ПОПЧЕВА", "date": "2018.12.08", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2018/12/08/2599739/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта, предаде репортер на  Радио „Фокус“ – Велико Търново . Времето е ясно. Температурата е 4 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.12.08", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/12/08/2599735/pazardzhik-politseyski-patruli-sa-razpolozheni-po-patya-belovo-pazardzhik-plovdiv.html", "text": "Полицейски патрули следят за спазване ограниченията на скоростта по пътя Белово - Пазарджик - Пловдив, предаде репортер на Радио  „Фокус“ – Пазарджик . Патрул на КАТ „Пътна полиция“ е разположен в района на ханче Септември, друг патрул извършва проверки за наличие на задължителните застраховка, винетка и стикер за технически преглед на изхода на Пазарджик в посока Пловдив. Трафикът в този участък е интензивен и в двете посоки. \r\nВаня НИКОЛОВА", "date": "2018.12.08", "title": "Пазарджик: Полицейски патрули са разположени по пътя Белово - Пазарджик - Пловдив"}
{"url": "http://www.focus-news.net/news/2018/12/08/2599733/tass-nay-malko-30-dushi-sa-postradali-po-vreme-na-antipravitelstvenite-protesti-v-parizh.html", "text": "Най-малко 30 души са пострадали по време на антиправителствените протести в Париж, предава  TACC .  \r\nТрийсет души, включително трима полицейски служители  на реда, са ранени в събота в Париж по време на демонстрацията на \"жълтите жилетки\" - протестиращи срещу повишаването на цените и увеличаването на данъците. Това съобщи полицейската префектура на френската столица. Според информацията всички наранявания са средно тежки. \r\nСпоред актуализираните данни в събота по време на протестите на французите, недоволни от покачващите се цени и данъци, полицията e арестувала 615 души в Париж, от които 508 са задържани  в полицейските управления. Като цяло броят на демонстрантите в града надхвърля 8 хиляди души. В страната достигна 31 хиляди. \r\nСпоред AFP сред жертвите е жена, която е пострадала на Шанз-Елизе. Инцидентът е станал в момент, когато тълпата се опита да проникне в големия универсален магазин Пюблисис, намиращ се наблизо. Демонстрантите са успели да изкъртят дървените щитове и металните жалузи, които покриват прозорците. Един от прозорците е бил счупен. \r\nПолицията е успя да спаси магазина от разграбване, служителите на полицията влязоха в магазина през счупено стъкло. Нападателите са били отблъснати със сълзотворен газ и звукови гранати. Протестиращите в същото време са продължили да хвърлят камъни по тях. В този момент е пострадала жената.  Юлиян Марков", "date": "2018.12.08", "title": "TAСС: Най-малко 30 души са пострадали по време на антиправителствените протести в Париж"}
{"url": "http://www.focus-news.net/news/2018/12/08/2599740/afp-pes-izbra-holandskiya-politik-frans-timermans-za-vodesht-kandidat-za-predsedatel-na-evropeyskata-komisiya.html", "text": "Социалистическите партии в Европа избраха в събота холандския политик Франс Тимерманс да ги води на изборите през май и да се бори за поста председател на  Европейската комисия, предава . \r\nДелегатите гласуваха за Тимерманс, понастоящем първи вицепрезидент на Европейската комисия, като общ кандидат на 11-ия конгрес на Партията на европейските социалисти(ПЕС) \r\nБившият холандски външен министър, 57-годишен, най-вече се запомня като водеща фигура на Еврокомисията  в спора с дясното полско правителство за върховенството на закона. \r\n\"Аз съм наясно с тежестта, която поемам на раменете си, но как мога да се проваля със семейство като това, което стои зад мен\", каза Тимерманс по време на конгреса, на който присъстваха социалистическите премиери на Испания, Португалия и Малта. \r\nИспанският премиер Педро Санчес заяви, че е \"чест\" социалистическото политическо семейство, да бъде представено от Тимерманс като \"човек, който защитава всички свободи\". \r\nХоландецът влезе в надпреварата след изтеглянето на словашкия дипломат Марош Щефчович в началото на ноември.  Юлиян Марков", "date": "2018.12.08", "title": "AFP: ПЕС избра холандския политик Франс Тимерманс за водещ кандидат за председател на Европейската комисия"}
{"url": "http://www.focus-news.net/news/2018/12/08/2599744/pregled-na-mezhdunarodnite-novini-do-18-chasa-agentsiya-fokus.html", "text": "Полицията използва водни оръдия срещу протестиращите  \"жълти жилетки\" по улиците на Париж в събота, съобщава кореспондентът на  TACC  от мястото на протестите. \r\nИнцидентът е станал на булевард Марсо, в непосредствена близост до Шанз-Елизе. Полицията прибягна до водни оръдия, след като протестиращите са започнали да хвърлят камъни и бутилки по органите на реда. \r\nСпоред последните данни по време на протеста полицията е арестувала  575 души в Париж в събота, от които 361 са задържани в полицейските управления.   \r\n*** Около  31 хиляди души участват в антиправителствени протести във Франция в събота, заяви заместник-министърът на вътрешните работи Лоран Нунез и добави, че 700 души са били задържани, предава  AFP . \r\n\"На национално ниво, включително и в Париж, имаме повече от 700 задържани , като около 31 хиляди души протестират общо в страната, осем хиляди от тях в Париж\", каза той пред телевизионния канал  France 2 . \r\n*** Украинският президент Петро Порошенко настоява руски кораби да не бъдат допускани до европейски и американски пристанища в интервю за американския телевизионен канал Fox News, цитиран от неговата пресслужба, предава   РИА Новости \r\nТой твърди, че Русия блокира свободата на корабоплаването в Керченския проток и това води до сериозни икономически последици за Украйна. Европейският съюз \"не може да приеме това,\" е сигурен Порошенко. \r\n\"В тази ситуация руските съдове не трябва да бъдат допускани в европейските и американските пристанища\", цитира президента неговата пресслужба. \r\nКиев е готов да координира действията по този въпрос със своите партньори, добави още държавният глава. \r\nУкраинските власти призоваха Запада да засили антируските санкции след инцидента в Керченския проток.  \r\n*** Обединителният събор за създаването на Украинската автокефална църква без участието на епископите на каноничната Украинска православна църква-Московски патриархат (УПЦ-МП)ще бъде лишен от легитимността, необходима за неговото признаване. Това становище бе изразено в събота от председателя на Отдела за външни църковни взаимоотношения на Московската патриаршия Митрополит Иларион в интервю, излъчено по телевизионния канал Россия-24 в събота, предава  TACC . \r\n\"Ако така нареченият обединяващ съвет ще се състои само от разколници, разбира се, няма да има дори и малка легитимност, която е необходима за да бъде признат по-късно, а патриарх Вартоломей разбира това много добре\". - каза той. \r\nМитрополитът напомни, че в каноничната УПЦ-МП има 90 епископи, оглавяващи крупни епархии \"с хиляди хора и стотици храмове\", докато \"всички разколници заедно много по-малко, те имат 40 архиереи, някои от които оглавяват номинални епархии (такива, които съществуват само формално и нямат територия, храмове, свещеници и миряни – бел.ред.).\" Според него, ако съборът  се състои от \"някои разколници\" и каноничните епископи не участва в него, тогава \"всичко това ще изглежда смешно и странно\". \r\nВ петък, 7 Декември, Светия Синод на УПЦ-МП заяви, че Вселенската патриаршия няма църковно право да свика заседание на църквата в Украйна, и планирания\" Обединителен събор \" е незаконен, тъй като тя ще бъде посетена от представители на разколнически групи\". Представители на УПЦ-МП също така заявиха, че църквата не дава благословия на духовенството, монашеството или миряните да участват в този събор, който е насрочен за 15 декември 2018 г. \r\n*** Хиляди унгарски работници демонстрираха в Будапеща в събота срещу промяната в Кодекса на труда, предложен от управляващата партия на премиера Виктор Орбан,  която критиците наричат \"закон за робството\", предава   AFP .  \r\nВнесен от депутатите от дясната партия \"Фидез\" на Орбан, проектът на законопроекта цели голямо увеличение на максималните годишни часове за извънреден труд, които работодателите могат да изискват, както и срока за изчисляване на плащанията за извънреден труд. \r\nНякои протестиращи общо  над 5000 души, според фотограф на агенцията, са били облечени в жълти жилетки, като ехо на протестите във Франция. \r\n\"Заплатите трябва да се увеличават, а не часове за извънреден труд\", заявяват пред агенцията протестиращи. \r\n\"Трябва да се изправим за себе си като французите\", каза той, позовавайки се на движението \"жълти жилетки\". \r\nПредставители на повечето опозиционни партии също взеха участие в похода. \r\nПравителството твърди, че промяната би била от полза за онези, които искат да спечелят повече пари, като работят повече часове. \r\n*** Американският президент Доналд Тръмп ще номинира генерал Марк Мили за председател на  Обединеното командване на началник-щабовете на Американската армия, съобщава  Reuters \r\nМарк Мили, който е четиризвезден генерал и началник на щаба на сухопътните войски ще поеме командването от генерал Джоузеф Дънфорд. За сега не е обявена датата на която генерал Мили ще встъпи в длъжност. Той трябва да бъде одобрен от Сената. \r\nГенерал Дънфорд ще се пенсионира през октомври 2019 година след като изкара два мандата начело на Обединеното командване   \r\n*** Най-малко 30 души са пострадали по време на антиправителствените протести в Париж, предава  TACC .  \r\nТрийсет души, включително трима полицейски служители  на реда, са ранени в събота в Париж по време на демонстрацията на \"жълтите жилетки\" - протестиращи срещу повишаването на цените и увеличаването на данъците. Това съобщи полицейската префектура на френската столица. Според информацията всички наранявания са средно тежки. \r\nСпоред актуализираните данни в събота по време на протестите на французите, недоволни от покачващите се цени и данъци, полицията e арестувала 615 души в Париж, от които 508 са задържани  в полицейските управления. Като цяло броят на демонстрантите в града надхвърля 8 хиляди души. В страната достигна 31 хиляди. \r\nСпоред AFP сред жертвите е жена, която е пострадала на Шанз-Елизе. Инцидентът е станал в момент, когато тълпата се опита да проникне в големия универсален магазин Пюблисис, намиращ се наблизо. Демонстрантите са успели да изкъртят дървените щитове и металните жалузи, които покриват прозорците. Един от прозорците е бил счупен. \r\nПолицията е успя да спаси магазина от разграбване, служителите на полицията влязоха в магазина през счупено стъкло. Нападателите са били отблъснати със сълзотворен газ и звукови гранати. Протестиращите в същото време са продължили да хвърлят камъни по тях. В този момент е пострадала жената.", "date": "2018.12.08", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/12/08/2599741/varna-67-detsa-nastaneni-pri-rodnini-i-blizki-se-podpomagat-s-mesechni-pomoshti-ot-otdela-za-zakrila-na-deteto.html", "text": "67 деца, настанени при роднини и близки, се подпомагат с месечни помощи от отдела за закрила на детето във Варна за периода от началото на годината до края на месец септември. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Общата сума за деветмесечието е 136 126.95 лева. За всички деца, настанени в приемни семейства, помощите се изплащат по проекта „Приеми ме“ от Община Варна. Допълнително децата, които получават месечна помощ и имат трайно увреждане, са получили обща сума за деветмесечието в размер на 1 350 лева. Според анализа на дейностите по прилагане на мерки за закрила на детето на територията на община Варна и община Аксаково през деветмесечието на 2018 година са отпуснати общо помощи на 188 лица – еднократна финансова подкрепа на деца във връзка с превенция на изоставянето им, реинтеграция или за подкрепа на дете в приемно семейство, месечна помощ на настанени при близки и роднини деца, както и месечна добавка на дете с увреждане, настанено при роднини. Общата стойност на изплатените еднократни помощи за деветмесечието на 2018 година е  43 520 лева. \r\nМарияна ВАЛЕНТИНОВА", "date": "2018.12.08", "title": "Варна: 67 деца, настанени при роднини и близки, се подпомагат с месечни помощи от отдела за закрила на детето"}
{"url": "http://www.focus-news.net/news/2018/12/08/2599746/livarpul-pobedi-kato-gost-bornemut-s-40-i-hettrik-na-salah.html", "text": "Ливърпул победи като гост Борнемут с 4:0 в мач от 16-ия кръг на Висшата лига и оглави класирането с една точка пред Манчестър Сити, който гостува в Лондон на Челси от 19:30 часа. Мохамед Салах вкара хеттрик за Ливърпул, а Стив Круук си отбеляза автогол. Това е втори хеттрик за египтянина във Висшата лига, а първото му попадение се оказа рекордно – 40 гола от 52 мача с фланелката на Ливърпул. \r\nУспехът е пети пореден в шампионата, където тимът на Юрген Клоп още няма загуба от началото на сезона и изравни клубния си рекорд от 17 поредни срещи без поражение.", "date": "2018.12.08", "title": "Ливърпул победи като гост Борнемут с 4:0 и хеттрик на Салах"}
{"url": "http://www.focus-news.net/news/2018/12/08/2599743/ministar-ekaterina-zaharieva-na-sreshtata-na-vanshnite-ministri-na-nato-dadohme-okurazhavasht-signal-na-bosna-i-hertsegovina-s-aktiviziraneto-na-godishniya-plan-za-deystvie-za-chlenstvo.html", "text": "На срещата на външните министри на НАТО дадохме окуражаващ сигнал на Босна и Херцеговина с активизирането на годишния план за действие за членство. Това каза министърът на външните работи Екатерина Захариева в интервю за предаването „Брюксел 1“ по  BG on Air . \r\n„По време на срещата на външните министри на НАТО в Брюксел една от основните теми беше тази за Западните Балкани. А и на Съвета по външна политика на ЕС в понеделник също ще има тема „Западни Балкани“, което показва, че България успява да постигне целите си Западните Балкани да станат приоритет за целия демократичен свят – т.е. и за ЕС, и за НАТО. Обсъждахме напредъка на Македония и всички изразихме надежда, че ще приключи процедурата по името, за да може да стане 30-ият съюзник в НАТО“, заяви Захариева. \r\nТя посочи, че друга много важна тема, която е била обсъждана на срещата на външните министри, е активизрането на годишния план за действие на Босна и Херцеговина. „Искахме да дадем на Босна и Херцеговина окуражаващ сигнал, защото все още има дейности, които те не са изпълнили по предишния план, който беше одобрен – а именно описването на военните имоти в цялата страна. Но това беше окуражителен знак към Босна и Херцеговина. Надяваме се, че този план ще подпомогне и демократичните процеси“, каза още Захариева. Тя посочи, че стремежът към членство в НАТО води до реформи в самите държави.", "date": "2018.12.08", "title": "Министър Екатерина Захариева: На срещата на външните министри на НАТО дадохме окуражаващ сигнал на Босна и Херцеговина с активизирането на годишния план за действие за членство"}
{"url": "http://www.focus-news.net/news/2018/12/08/2599745/predstoyashti-sabitiya-v-stranata-za-9-dekemvri-agentsiya-fokus.html", "text": "*** \r\nОт 17.00 часа в Централната софийска синагога на улица „Екзарх Йосиф“ №16 президентът Румен Радев и съпругата му Десислава Радева ще участват в традиционния ритуал за запалване на свещите за Празника на светлината - Ханука. Държавният глава ще запали основната свещ от ритуалния свещник, която символизира чудото на светлината.  \r\n*** \r\nОт 11.00 часа в централата на ПП АБВ на ул. „Врабча“ 23 ръководството на партията ще даде пресконференция по актуалните теми в България за напрежението в енергетиката и това в Черно море.  \r\n*** \r\nОт 11.00 часа, 16.30 и 18.00 часа в залата на Съюза на архитектите на столичната ул. „Кракра“ №11 ще се състои коледен Брас Квинтет на възглавници.  \r\n*** \r\nОт 11.30 часа в кино „Люмиер Лидл“ ще се състои Коледен концерт на Национален дворец на децата.  \r\n*** \r\nОт 12.00 часа пред Народното събрание ще се състои пореден митинг-протест срещу задкулисното формиране на българската външна политика и опитите да бъде подписан Глобалният пакт за миграцията на ООН зад гърба на българския народ. \r\n*** \r\nОт 13.30 часа на пл. „Народно събрание“ ще се проведе мирен протест и шествие за свобода на вярата.  \r\n*** \r\nОт 16.00 часа на кръстовището на ул. „Акад. Димитрий Лихачов“ и бул. „Панчо Владигеров“ ще се проведе протест срещу презастрояването на кв. „Обеля“. Очаква се протестиращите да затворят платното за движение по бул. „Панчо Владигеров“ в  посока бул. „Ломско шосе“.  \r\n*** \r\nОт 17.30 часа и от 20.00 часа в зала 1 на НДК ще се играе спектакълът „Лебедово езеро“. \r\n*** \r\nОт 19.00 часа в кино „Люмиер Лидл“ ще се проведе концерт на танцова школа „International Dance Academy 360“. \r\n*** \r\nОт 14.00 часа на паркинга пред Югозападен университет „Неофит Рилски“ ще тръгне протестно шествие срещу социалната несправедливост в България. \r\n*** \r\nОт 11.30 часа в зала 2 на експозиционен център „Флора“ ще се състои концерт на Бургаски духов оркестър.  \r\n*** \r\nОт 12.00 часа в Бургаски свободен университет ще се проведе празничен концерт под наслов „Дванадесет мига на любовта“ по случай Световния ден на хоровото изкуство, организиран от МКЦ с участието на детски хор „Милка Стоева“ с диригент Светла Стоева, вокален ансамбъл „Фортисимо“ - диригент Милена Добрева, народен хор „Трепетлика“ при ЦПЛР – Бургас с диригент Пепа Запрянова и хор „Детска китка“ Пловдив с диригент Яна Делидарева \r\n*** \r\nОт 14.00 часа до 17.00 часа на ул. „Странджа“ 38 ще се проведат безплатни прегледи за измерване и оценка на растежа на децата. От 17.00 часа до 18.00 часа там ще се проведе и беседа с родители.  \r\n*** \r\nОт 16.00 часа в НЧ „Христо Ботев 1928“ в кв. „Банево“ ще се проведе  тържествен концерт по повод 90 години от основаването на читалището. \r\n*** \r\nОт 18.00 часа в Атриум на Бургаския свободен университет ще се състои хоров концерт. \r\n*** \r\nОт 10.00 часа във Фестивалния и конгресен център ще бъде представена иновативна, модерна система за разбиране на децата.  \r\n*** \r\nОт 09.00 часа в храм  \"Св. Николай“ Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия. \r\n*** \r\nОт 09.00 часа в катедралния храм \"Св. Апостоли\" Негово високопреосвещенство Врачански митрополит Григорий ще оглави света Литургия. \r\n*** \r\nОт 15.00 часа в Градската концертна зала ще се проведе церемонията „Футболист на Враца“.  \r\n*** \r\nОт 12.30 часа младата писателка Десислава Николова ще дари транспортен кувьоз на общинската болница „Св. Иван Рилски”. \r\n*** \r\nОт 11.00 часа в Държавния куклен театър „Дора Габе“ ще се играе спектакълът „Косе Босе“.  \r\n*** \r\nОт 09.30 часа в храм „Рождество Христово“ епископ Поликарп ще оглави Архиерейска Света Литургия. \r\n*** \r\nОт 11.00 часа в НЧ „Св. Климент Охридски – 1858“ ще бъдат отбелязани 30 години от създаването на „НЧ Железник – 1988“.  \r\n*** \r\nОт 11.00 часа в Кукления театър ще се играе спектакълът за деца „Чук и пук“.", "date": "2018.12.08", "title": "Предстоящи събития в страната за 9 декември (Агенция „Фокус“)"}
{"url": "http://www.focus-news.net/news/2018/12/08/2599742/prezidentat-rumen-radev-sofiyskiyat-universitet-e-lyulka-na-znanieto-na-sazidanieto-na-svobodata-i-na-kritichnata-misal.html", "text": "Софийският университет е люлка на знанието, на съзиданието, на свободата и на критичната мисъл. Това каза президентът на Република България по време на тържественото събрание и концерт в Народния театър „Иван Вазов“ по повод 130-ата годишнина от създаването на СУ „Св. Климент Охридски“,предаде репортер на  Агенция „Фокус“ \r\n„Всички българи, не само възпитаници, наричаме Алма Матер светският храм на България. В аудиториите на университета българи от различни вери, но водени от каузата, че мъртва е безкнижната душа, заедно споделят общата за религия - знанието. Създаден с дарение е създал най-светлите умове на нацията -Софийският университет е люлка на знанието, на съзиданието, на свободата, на критичната мисъл“, каза Радев. Държавният глава Румен Радев бе на празника на Софийския университет заедно със своята съпруга Десислава Радева. Събитието започна със студентския химн,този на България и продължи с посрещането на академичния съвет на университета, както и гостите на празника от различни висши училища от света. \r\nВ началото на събранието ректорът на СУ „Св. Климент Охридски“ проф. Анастас Герджиков заяви, че Софийският университет е най-старият и най-големият университет на България и днес отбелязваме годишнина от началото на висшето образование у нас. Проф. Герджиков подчерта, че Университетската библиотека е връстник на висшето училище, като фондът ѝ включва 2.5 млн. библиотечни единици. Ректорът заяви, че стремежът на Алма Матер днес е да се разпръсне духовността. Проф. Герджиков пожела на академичната общност да бъдат ментори и партньори на студентите, а на студентите да бъдат последователни. На събитието бе изчетен и поздравителен адрес от името на министъра на образованието Красимир Вълчев. \r\nДеница КИТАНОВА", "date": "2018.12.08", "title": "Президентът Румен Радев: Софийският университет е люлка на знанието, на съзиданието, на свободата и на критичната мисъл"}
{"url": "http://www.focus-news.net/news/2018/12/08/2599748/prezidentat-rumen-radev-studentite-sa-prizvani-da-badat-savestta-na-natsiyata-razreshili-sme-na-hora-koito-ne-pochitat-knigite-da-vzemat-resheniya.html", "text": "Студентите са призвани да бъдат съвестта на нацията - разрешили сме на хора, които не почитат книгите, да вземат решения. Това каза президентът на Република България Румен Радев по време на тържественото събрание и концерт в Народния театър „Иван Вазов“ по повод 130-ата годишнина от създаването на СУ „Св. Климент Охридски“, предаде репортер на  Агенция „Фокус“ . „Днес няма да отправим дежурните пожелания към българското образование, но не мога да не спомена, че младите българи са много малко. Върху тях пада огромната отговорност да променят радикално моралният климат, да отхвърлят безизходицата, която прокужда техните връстници от България“, каза Радев и заяви, че те са призвани да бъдат съвестта на нацията. \r\nДеница КИТАНОВА", "date": "2018.12.08", "title": "Президентът Румен Радев: Студентите са призвани да бъдат съвестта на нацията - разрешили сме на хора, които не почитат книгите, да вземат решения"}
{"url": "http://www.focus-news.net/news/2018/12/08/2599747/aktualna-patna-obstanovka.html", "text": "Актуална информация за състоянието на републиканските пътища към 17.30 часа, предоставена от  Агенция „Пътна инфраструктура“ . Метеорологична обстановка:  \r\nТемпературите са в интервала от -4° до +11°. Времето над страната е със разкъсана облачност. Слаб вятър духа в област Силистра. Дъжд вали в област Видин. Пътните настилки са предимно сухи, по усойните и планински райони частично заснежени или заледени, обработени и проходими при зимни условия. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижение с повишено внимание по АМ „Тракия“ от км 329+000 до км 330+000 посока София в участъка Карнобат – Хаджиите поради залесяване. Заета е аварийната лента. Участъците са сигнализирани с пътни знаци. Срок до 31.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления:  \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  Ограничения в движението на мпс по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Ввелико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г.; \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\nЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\nЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\nЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.08", "title": "Актуална пътна обстановка"}
{"url": "http://www.focus-news.net/news/2018/12/08/2599750/the-washington-examiner-amerikanskite-polititsi-imat-dve-sedmitsi-za-da-se-razberat-za-stenata-po-granitsata-s-meksiko.html", "text": "Споразумението за изразходване на средства за финансиране за едно тримесечие от федералното правителство зависи от критична среща тази седмица между президента Тръмп и лидерите на демократите в Сената  - Чък Шуимър и на Конгреса – Нанси Пелоси, пише американското издание  The Washington Examiner \r\nTe ще се срещнат с Тръмп вторник сутрин, за да се разберат какво споразумение могат да постигнат двете страни, ако въобще има такова, когато става дума за финансиране на стената по южната граница. \r\nСрещата е критична не само за разрешаване на недовършеното финансиране за фискалната 2019 г. и за избягване на частично спиране на дейността на правителството, но и за потенциално определяне на тона за новия Конгрес, когато демократите поемат мнозинството в Камарата. \r\nТръмп говори за поразителни сделки с демократите по инфраструктурата и други точки от дневния ред, а срещата ще бъде ранен тест за неговата способност да направи това. Но въпросът за финансирането на стената е особено разделящ за двете страни. \r\nТръмп, който настоява за изграждане на  гранична стена, иска  5 млрд. долара за финансовата 2019 година за проекта. Но демократите са готови да се противопоставят на повече средства, от договорените 1,6 милиарда долара. \r\nПелоси, която се очаква да стане председател на Конгреса през януари, отхвърля всяка сделка с финансирането на Тръмп, дори и тази, която би осигурила пътя към гражданството на имигрантите, които идват в САЩ незаконно като деца, които често са известни с термина \"Мечтатели\". \r\nПелоси заяви пред репортери миналата седмица, че демократите ще се договорят само за удължаване на сегашните нива на финансиране и за увеличаване на бюджета за вътрешна сигурност до 2019 г., когато демократите поемат контрола над Конгреса \r\n„Това е нашата позиция“ - каза Пелоси. \r\nШуимър каза, че ще се съгласи с плана на Пелоси или предложението да се запази нивото на финансиране на 1,6 милиарда долара. Но той подчерта, че финансирането може да се изразходва само за сигурността на границите, а не за строежи, и нарече финансирането на гранична стена \"нещо, което няма да започне\". \r\nДемократите вярват, че персоналът и технологиите са достатъчно добри, за да предотвратят незаконните имигранти и припомнят, че Тръмп не е похарчил нито един долар от 1,3 милиарда долара, които вече има за стената в бюджета за 2018 г. \r\nПозицията на демократите очертава борба с Републиканската партия и Тръмп, които смятат, че е необходима гранична стена, за да се спре увеличаването на нелегалните имигранти, които преминават ежедневно в САЩ.  Юлиян Марков", "date": "2018.12.08", "title": "The Washington Examiner: Американските политици имат две седмици, за да се разберат за стената по границата с Мексико"}
{"url": "http://www.focus-news.net/news/2018/12/08/2599752/veliko-tarnovo-proektat-mobidig-na-regionalnata-narodna-biblioteka-p-r-slaveykov-poluchi-nagrada-za-kachestveno-izpalnenie.html", "text": "Проектът „Мобилна дигитализация” /„MobiDig“/ на Регионална народна библиотека „П. Р. Славейков“ във Велико Търново получи награда за качествено изпълнение по програма „Еразъм +“. Наградата се връчва от Центъра за развитие на човешките ресурси към Министерството на образованието и науката. Великотърновската библиотека бе координатор на международния проект за дигитализация на ценни книги, съхранявани от малки библиотеки. Това съобщи за  Радио „Фокус“ – Велико Търново  зам.-директорът на институцията Калина Иванова. Проектът се финансира чрез Центъра за развитие на човешките ресурси по програма „Еразъм +“, подпрограмата „Стратегически партньорства“. Той  стартира през септември 2017 година и приключва август 2019 година. Великотърновската библиотека координира шест партньори от България, Холандия, Австрия, Италия и Португалия. В рамките на проекта във Велико Търново бе представено мобилно оборудване за дигиталзиация на ценните издания. Машината е разработена от експерти от университета в Грац, Австрия. Предстои изготвяне на методични помагала и инструктажи за работа с мобилни средства и организиране на пилотни обучения. По думите на Калина Иванова проектът е полезен и за специални библиотеки, които се намират в манастири и църкви, където има специални колекции, но липсва необходимото техническо оборудване за извършване на дигитализация.  \r\nНадежда КРЪСТЕВА", "date": "2018.12.08", "title": "Велико Търново: Проектът „MobiDig“ на Регионалната народна библиотека „П. Р. Славейков“ получи награда за качествено изпълнение"}
{"url": "http://www.focus-news.net/news/2018/12/08/2599751/prezidentat-rumen-radev-misiyata-na-studentite-e-da-dokazhat-che-spravedlivostta-mozhe-da-vaztarzhestvuva-tova-e-bitka-za-balgariya.html", "text": "Вашата поколенченската мисия е да докажете, че справедливостта може да възтържествува, това не е обикновена битка, а вашата битка за България, тя е и моята. С тези думи президентът на Република България Румен Радев се обърна към студентите по време на тържественото събрание и концерт в Народния театър „Иван Вазов“ по повод 130-ата годишнина от създаването на СУ „Св. Климент Охридски“,предаде репортер на  Агенция „Фокус“ . „Навръх студентския празник искам да се обърна към българските студенти“,  каза президентът и припомни, че точно преди 50 години студентите са се разбунтували по света, за да покажат на своите родители, че се ражда нов разкрепостен свят. По думите му свободата днес се съизмерва с дързостта да уважаваш чуждото право на мнение. \r\n„Не познавам млад човек, който седнал веднъж на студентската банка, да не мечтае за бляскаво бъдеще. Не забравяйте обаче, че конформизмът може да е път в кариерата, но не е път към щастието. Преследвайте мечтите си, но бъдете непримирими към подмяната, към липсата на прозрачност, борете се срещу лицемерието и покварата, бъдете критични“, каза Радев. \r\nТой заяви, че днес немалко хора осакатяват езика. „Днес някои се опитват да ни казват, че грамотността е досадна подробност, но вие най-добре знаете, че онзи, който не почита правилата на граматиката, ще пренебрегне и закона“, посочи президентът и добави: „Вие най-добре знаете, че „в началото бе словото“. \r\nПо думите на Радев културата е мантинелата, която ни пази да не пропаднем в бездната, защото невежеството е крачка към катастрофа - лична и обществена.   \r\nДеница КИТАНОВА", "date": "2018.12.08", "title": "Президентът Румен Радев: Мисията на студентите е да докажат, че справедливостта може да възтържествува - това е битка за България"}
{"url": "http://www.focus-news.net/news/2018/12/08/2599755/plovdiv-68-uchenitsi-ot-pet-uchilishta-v-v-i-vi-klas-sa-uchastvali-v-programata-na-obrazovatelno-industrialniya-bord-za-2018-g.html", "text": "68 ученици от пет училища в V и VI клас са участвали в програмата на Образователно-индустриалния борд за 2018 година. Това съобщиха за  Радио „Фокус“ - Пловдив  от Общината. \"През 2016 година Община Пловдив бе една от първите общини, които подписаха споразумение за създаване на този борд съвместно с Министерство на образованието и „Тракия икономическа зона“. Целта му беше да се направи по-тясно сътрудничество с училищата и бизнеса, както и популяризиране на възможностите за ранно кариерно развитие на децата и по-голяма информираност на техните родители.„Учениците се запознаха с процесите на работа, на автоматизация и нововъведенията, интегрирани в новите предприятия в региона на Пловдив. На практика те се докоснаха до местния бизнес“, каза кметът Иван Тотев. \"Анди БГ\", \"Биомашиностроене\", \"БТЛ Индъстрийз\", \"Либхер Хаусгерате Марица\" и \"Пролифт\" са фирмите в региона, които се включиха в проекта. Програмата бе посрещната с огромен интерес от страна на учители и ученици. За участие в програмата се записаха значително по-голям брой ученици от предвиденото.„Очакванията ни за следващата година са да се запази динамиката на инвестициите в региона. Почти всеки месец се отваря нов завод или идва нова инвестиция. Тази година започнахме проекти за подкрепа на професионалните гимназии, за да обърнем по-голямо внимание на възможностите за добрата реализация на младите хора, които вече започват с високи заплати“, заяви заместник-кметът Стефан Стоянов. „Доста успешна година е 2018 г. за „Тракия икономическа зона“. Все повече се увеличава броят на компаниите, които намират място за своя бизнес в региона, и тези, които разширяват своята дейност“, посочи Пламен Панчев от „Тракия икономическа зона“. „Около 15 са новите инвеститори и общата сума надвишава 150 милиона евро“, конкретизира той данните за настоящата година. Според доклада на индустриално-образователния борд 9,1% е ръстът на заплатите в производството в региона на Пловдив в сравнение с София, където е 7,4%, а средно за България е 7,5%. „Заплатите в индустрията в Пловдив и региона растат по-бързо от очакваното и за изненада на някои инвеститори. Дори и да има ниски заплати в някои сектори, в други растат много по-бързо“, посочи Георги Стоев от „Индъстри уоч“. Той цитира и конкретни цифри – 72 000 са заетите в момента в търговската промишленост, като няма друга област в България с подобни индикатори. По-малко е и в София, както и в двата града – Варна и Бургас, взети заедно. В Пловдив над 50% от производството е в индустриалните зони, ръстът на заетостта показва 38 000 нови работни места, което е повече от цяла Северна България за 2017 година. „Пловдив започна да създава шансове и за съседни икономики. Старовите заплати за млади хора могат за взимат 750-1000 лева, които са завършили Техникума по механотехника например“, уточни Георги Стоев. През 2019 година в плановете на Образователно-индустриалният борд е акцентът да е върху високите технологии, което ще позволи индустрията и гимназиите в града ще предлагат добра основа за успешно професионални развитие. Ще продължат и дейностите по кариерна ориентация и мотивация сред ученици от основни училища и през пролетта ще се включат по-голям брой ученици от VII клас. Ще се разшири и партньорската мрежа с включване и на други проявяващи интерес към програмата работодатели и основни училища.", "date": "2018.12.08", "title": "Пловдив: 68 ученици от пет училища в V и VI клас са участвали в програмата на Образователно-индустриалния борд за 2018 г."}
{"url": "http://www.focus-news.net/news/2018/12/08/2599756/kathimerini-izbuhna-naprezhenie-na-gratsko-albanskata-granitsa-vav-vrazka-s-pomena-na-ubitiya-etnicheski-grak.html", "text": "Избухна напрежение на  гръцко-албанската граница в събота, когато албанските власти спряха гръцките граждани, които се опитваха да влязат в страната, за да присъстват на помен на 35-годишния етнически гръцки мъж Константинос Кацифас, който бе смъртоносно ранен от албанската полиция при престрелка в края на октомври в село Буларат, пише електронното издание на гръцкия вестник  Kathimerini . \r\nНапрежението достигна връхa си в събота сутринта, когато албански граждани създадоха жива верига в знак на протест срещу автобусите, превозващи гръцки граждани, които искаха да пътуват до Буларат. \r\nПолицейският охранител на депутата от Нова Демокрация Василис Йоякас е задържан от албанските власти на границата, заради служебния си пистолет без необходимия лиценз от гръцките и албански власти.  Юлиян Марков", "date": "2018.12.08", "title": "Kathimerini: Избухна  напрежение на гръцко-албанската граница във връзка с помена на убития етнически грък"}
{"url": "http://www.focus-news.net/news/2018/12/08/2599753/ministar-ekaterina-zaharieva-ne-vizhdam-smisal-dabch-da-sashtestvuva-v-tozi-vid.html", "text": "Не виждам смисъл ДАБЧ да съществува в този ѝ вид. Това каза министърът на външните работи Екатерина Захариева в интервю за предаването „Брюксел 1“ по  BG on Air . Попитана дали трябва да се закрие Държавната агенция за българите в чужбина, тя коментира, че политиката за българите зад граница не може да се затвори само в издаването на удостоверения за български произход. „Агенцията в този ѝ вид наистина не виждам смисъл да съществува. Цялостната политика се развива всъщност в Министерството на правосъдието и приключва в президентството, така че няма нужда от друг действащ орган за това“, посочи Захариева.  \r\nВъв връзка с пакта за миграцията на ООН Захариева посочи, че незаконната миграция е глобален проблем и няма държава, която сама да може да се справи с това предизвикателство. „Всяка държава може бъде източник, транзитна страна и дестинация на мигранти, каквато е и България например. И за първи път пактът за миграцията на ООН прави разграничение между законен и незаконен емигрант, но този документ е необвързващ. Това е все едно да направим една декларация. Но така или иначе България счита, че има неща в този пакт, които са добри в огромната си част, но и такива, които ни притесняват. Затова България взе решение, когато се гласува този пакт в ООН, да се въздържим, като изложим нещата, които ни притесняват, но да продължим да изпълняваме ангажиментите по другите договори, които имаме“, посочи Захариева. \r\nТя обясни, че Европа се тресе заради канали на незаконни емигранти. „И от тази гледна точка всички държави трябва да се борим, за да спрем това – не само държавите на транзит и дестинация, но и държавите, които са източник на мигранти. И това е опит да се придобият и държавите, от които идват мигрантите. Затова България като външна граница на ЕС трябва активно да бъде активна по тази тема. Знаете, че ние нямаме незаконна миграция и знаете колко усилия и средства се влагат в това, така че България не може да стои настрана от това“, каза Захариева.", "date": "2018.12.08", "title": "Министър Екатерина Захариева: Не виждам смисъл ДАБЧ да съществува в този ѝ вид"}
{"url": "http://www.focus-news.net/news/2018/12/08/2599757/yambol-kolednite-traditsii-v-oblastta-shte-badat-predstaveni-na-kontsert-na-10-dekemvri.html", "text": "На коледен концерт с участието на детските градини в Ямбол ще бъдат представени коледните традиции в област Ямбол като част от европейското културно наследство. Това съобщиха от  Областен информационен център – Ямбол . Концертът ще се проведе на 10 декември, понеделник, от 10.00 часа в залата на Oбщина Ямбол. Организатори на събитието са Областен информационен център-Ямбол и Oбщина Ямбол. Малките участници ще представят типичния за областта коледен танц буенек, коледни песни и наричания. ОИЦ-Ямбол ще запознае децата с коледните традиции у нас и в други европейски страни. Ще бъдат изложени и детски рисунки на тема „Коледа в Ямбол“. С подкрепата на Областния център коледните светлини ще се пренесат от блоковия лист в града, който ще заблести в нова коледна украса.", "date": "2018.12.08", "title": "Ямбол: Коледните традиции в областта ще бъдат представени на концерт на 10 декември"}
{"url": "http://www.focus-news.net/news/2018/12/08/2599760/the-hill-razsledvashtite-svarzvat-donald-tramp-s-nezakonni-plashtaniya-po-vreme-na-kampaniyata.html", "text": "За първи път в петък федералните прокурори в Ню Йорк заявиха, че президентът Тръмп е наредил на бившия си адвокат Майкъл Коен да направи две незаконни плащания по време на президентската кампания през 2016 г, пише авторитетното издание  The Hill . \r\nПрокурорите в Южния окръг Ню Йорк свързват Тръмп с незаконните плащания в последното развитие по делото, включващо неговия дългогодишен адвокат и посредник. \r\nВ документа се посочва, че Коен \"е действал в координация и в посока на\" Тръмп преди изборите в насочването на плащанията за мълчание на две жени, които твърдят, че са имали отношения с Тръмп през 2006 година. Тръмп отрича това. \r\nНай-новата информация не споменава изрично Тръмп, но прави многобройни препратки към \"гражданин -1\", който през януари 2017 г. \"е станал президент на Съединените щати\" и за когото Коен работи като личен адвокат. \r\nПрокурорите твърдят, че Коен е направил плащанията за правата на историите на Даниълс и Макдугъл преди изборите, за да \"потисне историите и по този начин да им попречи да повлияят на изборите\". \r\nПлащането на Даниълс, порнозвезда, идва директно от Коен, ,\" казват прокурорите. \r\nКоен след това е поискал възстановяване от кампанията след изборите за плащането от  130 000 долара, което е направил и което му е било възмездено. \r\nТова плащане нарушава забраните за финансиране на кампании срещу дарения над 2 700 долара на избори.  Юлиян Марков", "date": "2018.12.08", "title": "Тhe Hill: Разследващите свързват Доналд Тръмп с незаконни плащания по време на кампанията"}
{"url": "http://www.focus-news.net/news/2018/12/08/2599759/smolyan-rabotilnitsa-za-izrabotvane-na-traditsionna-rodopska-survachka-shte-otvori-vrati-v-regionalniya-istoricheski-muzey-na-10-dekemvri.html", "text": "За поредна година в навечерието на Коледните и новогодишните празници в Регионален исторически музей „Стою Шишков“ – Смолян отваря врати работилница за изработване на традиционна родопска сурвачка. Това каза за  Радио „Фокус“ – Смолян  Тинка Белегова, уредник в музея. Тя поясни, че в работилницата разказват на децата за обичаите и обредните практики по тези празници в родопските селища. „На участниците предоставяме възможността да покажат своето творческо въображение и всякакви умения в процеса на изработване на сурвачките. Тази година работилницата ще отвори врати на 10 декември, понеделник, от 14.00 часа и през цялата седмица до 14 декември, от 14:00 до 16:00 часа, тя ще работи за всички, които искат да научат повече за празниците и изработването на сурвачка“, посочи Белегова. \r\nТя допълни, че материалите за работа са осигурени, но е необходимо да се направи предварителна заявка за участие, като таксата е символична – по 1 лев на човек. Белегова подчерта, че празникът Сурвак на Васильовден и сурвакарите са едни от най-жизнерадостните и устойчиви български обичаи, които са разпространени в цялата страна. „В родопския вариант в обичая участват деца от 5-6 до 10-12-годишна възраст - и момичета, и момчета, които, събрани на групички по съседски или роднински принцип, обикалят и сурвакат. Приготовлението започва от предишния ден, когато сурвакарчетата са придружени от възрастен мъж от семейството, с когото отиват да наберат дрянови клонки. Дрянът е символ за здраве, дълголетие и сила. Характерната украса на родопската сурвачка е разноцветната вълна и вълнените прежди, както и орнаментите от тесто, ядки и сушени плодове“, допълни Белегова. \r\nТя уточни, че украсена с всички разноцветни елементи, сурвачката трябва да се остави отвън пред вратата на къщата, за да може да пренощува под звездите и да увеличи своята магическа сила преди 1 януари, когато ще бъде използвана в обичая Сурвак и с нея ще се сурвакат близки и роднини за здраве през новата година. \r\nНели ГЕРГЬОВСКА", "date": "2018.12.08", "title": "Смолян: Работилница за изработване на традиционна родопска сурвачка ще отвори врати в Регионалния исторически музей на 10 декември"}
{"url": "http://www.focus-news.net/news/2018/12/08/2599761/plovdiv-moderen-diagnostichen-aparat-otkriva-rak-na-mlechnata-zhleza-v-ranen-etap.html", "text": "Модерен диагностичен апарат открива рак на млечната жлеза в ранен етап, още докато туморът е с размер едва от 2-3 мм. Това съобщи за  Радио „Фокус“ - Пловдив  проф. д-р Петър Петров, председател на Националния съюз на АГ специалистите от доболничната помощ. Той посочи, че единственият апарат за Пловдив, региона и Южна България е ситуиран в АГ кабинет на ул. „Дружба“ 7 в Пловдив. Технологията е контактна безвредна термография, извършвана от много чувствителен датчик с пиезокристали. При нея се залага на известния факт, че температурата на туморните клетки е малко по-висока от тази на нормалните и здрави. Данните се разчитат от изкуствен интелект. При съмнения за онкологично заболяване резултатът се коментира от двама лекари, от които единият е мамолог, преди да се дадат на пациента. \r\nРазработена е от полски екип, а апаратът е проектиран и изработен в Холандия. В реално време данните от изследването се изпращат в медицински център в Полша, където резултатът се сравнява с други 60 хиляди изображения. Реално изследването продължава около 20 минути. \r\nБезвредният метод, при който рисковете за здравето са сведени до нула, е изцяло подходящ за приложение и при жени над 25 г. \"И тази група дами трябва да обръщат внимание на гърдите си, но у нас това се прави само при констатиран проблем, тъй като мамографията е рентгенова технология, не е напълно безопасна и се препоръчва на пациентки над 40 г.\", посочи проф. Петров. Друго предимство на метода е, че когато ракът на гърдата бъде открит в толкова ранен стадий, на практика той е лечим, а интервенцията не оставя козметични дефекти, които често са повод за допълнителни психически страдания за пациентките, отбеляза водещият специалист. \r\nЦената на изследването е 60 лв., както в София. Всички, които желаят да се изследват, могат да се обадят на тел: 0878/220-665.", "date": "2018.12.08", "title": "Пловдив: Модерен диагностичен апарат открива рак на млечната жлеза в ранен етап"}
{"url": "http://www.focus-news.net/news/2018/12/08/2599758/nova-makedoniya-makedoniya-albanskite-studenti-zaplashiha-s-gladna-stachka-ako-ne-badat-izpalneni-iskaniyata-im.html", "text": "Албанските студенти заплашиха с гладна стачка, ако не бъдат изпълнени исканията им, пише македонският вестник  “Нова Македония“ \r\nДъждовното време не попречи на хиляди студенти да протестират днес пред Министерството на образованието в Тирана. \r\nОсвен осемте изисквания, които вчера обявиха, те днес поискаха да бъде направена проверка на произхода на имуществото на професорите, носейки със себе си снимки на преподаватели, които според тях са искали подкупи от студенти за вземане на изпити. \r\nАко исканията им не бъдат изпълнени, те обявиха, че ще започнат гладна стачка от вторник. \r\n„Ще чакаме до вторник. Ако министърът на образованието Линдита Никола и премиерът Еди Рама не отговарят на нашите искания, започваме гладна стачка“ – заявиха студентите. \r\nТе все още не позволяват политизирането на техните протести, а и не позволиха да се присъединят и жителите на квартал \"Астир\", чиито домове трябва да се рушат заради изграждането на голяма пътна артерия, които протестират повече от един месец. \r\nВ момента, когато министър Никола излезе от Министерството и се опитва да влезе сред протестиращите, придружавана от бодигардове, беше посрещната с викове на недоволство, поради което е била принудена да се върне обратно в Министерството. \r\nСтудентите не са съгласни с преговори, а настояват за директно решение на техните искания, така че в момента, в който Никола искаше да говори с тях, започнаха да викат \"Срам! Срам! \".  Юлиян Марков", "date": "2018.12.08", "title": "„Нова Македония“ (Македония): Албанските студенти заплашиха с гладна стачка, ако не бъдат изпълнени исканията им"}
{"url": "http://www.focus-news.net/news/2018/12/08/2599777/pazardzhik-istoricheskiyat-muzey-v-batak-organizira-traditsionnata-koledna-rabotilnitsa-za-detsa.html", "text": "Историческият музей в Батак организира традиционната Коледна работилница за изработване на играчки, сурвачки и коледна украса. Това каза за  Радио „Фокус“ – Пазарджик  директорът на музея Теодора Пейчинова. Тя обясни, че работилницата е отворена до 14 декември. „Ще изработваме бродирани играчки, коледна украса, снежни човеци по различни технологии. Ще накичим традиционната дрянова сурвачка с ошав, пуканки, парички и цветна прежда. Ще научим още за символиката, обичаите и традициите на Бъдни вечер, Коледа и Нова година“, обясни Пейчинова. Тя допълни, че децата могат да творят в работилницата с помощта на техните ръководители всеки делничен ден от 10.00 до 12.00 часа и от 14.00 до 17.00 часа. Материалите са осигурени от музея, а таксата участие е 1 лев. \r\nВаня НИКОЛОВА", "date": "2018.12.08", "title": "Пазарджик: Историческият музей в Батак организира традиционната Коледна работилница за деца"}
{"url": "http://www.focus-news.net/news/2018/12/08/2599779/ivan-andonov-predsedatel-na-chitalishte-bratstvo-v-kyustendil-za-dvanadeseta-poredna-godina-organizirame-praznichnata-programa-zimna-feeriya-pod-hisarlaka.html", "text": "За дванадесета поредна година организираме празничната програма „Зимна феерия под Хисарлъка”. Това каза пред  Радио „Фокус” – Кюстендил  Иван Андонов, председател на читалище „Братство” – Кюстендил. „По традиция през месец декември подготвяме една специална програма за всички наши съграждани, за всички гости на града, изпълнена с много и разнообразни събития. Постарали сме се да включим всички жанрове, освен това да имаме мероприятия и за всички възрасти и най–вече да повдигнем празничното настроение на всички гости, които посещават читалище „Братство”. Така е и тази година. Стартирахме с коледния конкурс, който е обявен традиционно за цялата Кюстендилска област”, каза Иван Андонов. По думите му конкурсът е за сурвачка, стихотворение, приказка, картина. Тази година има и нова категория, това е категорията за сувенир, тъй като много деца участват с различни сувенири. Конкурсът традиционно привлича много участници. Срокът за предаване на творбите е 18 декември. Резултатите от конкурса ще бъдат обявени на 21 декември в 13.00 часа в голямата зала на читалището. „През месеца има много събития. Програмата на читалището продължава с изложби на класа по изобразително изкуство и на кюстендилския художник Ивайло Йорданов. Предвиждаме един фолклорен спектакъл и един фолклорен концерт на фолклорните формации към читалището. Предвиждаме два концерта на детската музикална школа. Тази година нашите възпитаници са поканени да изнесат един концерт и в град Благоевград, така че на 10 декември ще свирят в Благоевград, а пък на 17 декември ще се представят пред кюстендилската публика. Предвиждаме с танцовите формации една танцова Коледа да направим на 17 декември”, каза Иван Андонов. По думите му вече е готова и коледната, и новогодишната украса на читалището. „Надявам се да допринесем за по–доброто настроение на всички възпитаници на читалището, на техните родители, на всички гости на читалището и да посрещнем едни хубави коледни и новогодишни празници”, каза Иван Андонов. \r\nВенцеслав ИЛЧЕВ", "date": "2018.12.08", "title": "Иван Андонов, председател на читалище „Братство” в Кюстендил: За дванадесета поредна година организираме празничната програма „Зимна феерия под Хисарлъка”"}
{"url": "http://www.focus-news.net/news/2018/12/08/2599782/tass-benyamin-netanyahu-obeshta-che-izrael-shte-unishtozhi-tunelite-na-hizbula.html", "text": "Израелският премиер Бенямин Нетаняху обеща да унищожи тунелите на шиитското движение „Хизбула“ след откриването на втори, който е прокаран между Ливан и територията на еврейската държава, съобщава агенция  TACC . \r\n„Армията и израелското министерството на отбраната продължават действията си в района на северната граница с голям успех, решително и методично ще унищожим тунелите на „Хизбула“. Ще продължим да действаме докато тази заплаха не бъде напълно отстранена“, заяви премиера. „Тази задача изисква хладнокръвие и търпение“, добави Нетаняху. \r\nВременните сили на ООН в Ливан потвърдиха информацията за съществуването на тунел, открит от израелските отбранителни сили на ливанско-израелската граница. \r\nПревод и редакция: Калоян Пенков", "date": "2018.12.08", "title": "ТАСС: Бенямин Нетаняху обеща, че Израел ще унищожи тунелите на „Хизбула“"}
{"url": "http://www.focus-news.net/news/2018/12/08/2599781/veliko-tarnovo-s-horoteka-v-parka-shte-bade-izpratena-2018-godina.html", "text": "С хоротека в парка великотърновци ще изпратят 2018 година. Събитието се организира от групата за здравословен начин на живот „TurnovoRuns“ и клуб за народни танци „Плетеница“. Това съобщиха за  Радио „Фокус“ – Велико Търново  организаторите. Инициативата се провежда за втора поредна година, като през 2017 г. се радваше на голям интерес. Събитието ще се проведе от 12.00 часа на 31 декември в парк „Дружба“. „Нека прекараме последния обед от годината в игране на хора. Нека изпратим последния ден с български фолклор, горещ билков чай с мед и стотици топли и усмихнати хора“, приканват организаторите. Те призовават желаещите да помогнат, като носят билки и мед, а всеки да си вземе керамична чаша от вкъщи. Ще се играят право, дунавско, ширто, чичово, дайчово, ганкино и други хора по желание на присъстващите. \r\n„Фокус“ припомня, че всяка събота от месец декември от 12.00 часа в парк „Марно поле“, като част от празничната програма на Коледния базар, любителите на фолклора и народните танци ще имат възможност да се включат в организираните от Общинската агенция по туризъм „Царевград Търнов“ хоротеки на местните клубове. \r\nНадежда КРЪСТЕВА", "date": "2018.12.08", "title": "Велико Търново: С хоротека в парка ще бъде изпратена 2018 година"}
{"url": "http://www.focus-news.net/news/2018/12/08/2599754/tass-politsiyata-e-arestuvala-okolo-hilyada-dushi-po-vreme-na-protestite-vav-frantsiya-bezreditsite-prodalzhavat.html", "text": "Френската полиция задържа в събота около хиляда участници в протестите  на \"жълтите жилетки\" в цялата страна за незаконни действия. Това съобщиха от AFP, цитирайки полицейските данни, предава кореспондентът на  TACC . \r\nТази информация е в средата на съботния ден. От арестуваните  724 се намират в арестите и. В Париж, съгласно съобщенията на  полицейската префектура, са арестувани 651 души, а 536 от тях са задържани в полицейските управления. \r\nПонастоящем част от протестиращите са се преместили от Шанз-Елизе към  Айфеловата кула.  \r\nГоляма група протестиращи, които преди това са изгорили две коли на булевард Марсо са се насочили към Сена от площада на Звездата, като на моста Алм са посрещнати от крупни полицейски сили. В резултат на това, както съобщава кореспондентът на ТАСС, колоната е разделена на няколко части. Едната група се опитва си проправи пътя си към сградата на Националното събрание (долната камара на парламента). \r\nДруга група от около 50 души се насочи към Айфеловата кула. Те не могат да се доближат до нея, тъй като е заобиколена от двойна четириметрова стена, построена за защита от терористи. Оттам протестиращите се отправиха към другия бряг на Сена към площад Трокадеро. \r\nВ града голяма група протестиращи се събраха на площада на Републиката.   Юлиян Марков", "date": "2018.12.08", "title": "ТАСС: Полицията е арестувала около хиляда души по време на протестите във Франция, безредиците продължават"}
{"url": "http://www.focus-news.net/news/2018/12/08/2599780/zasilen-trafik-i-politseyski-proverki-navrah-studentskiya-praznik-obzor.html", "text": "Засилен трафик и полицейски проверки навръх студентския празник. Мерките за сигурност започнаха още от началото на седмицата с цел гарантиране на обществения ред и безопасността на движението по пътищата. С превантивна цел бяха проведени срещи със собственици и управители на туристически, питейни, увеселителни и други организирано посещавани обекти, на които бяха обсъдени възможните рискове от престъпни посегателства и бяха дадени препоръки за повишена бдителност и навременно подаване на информация за своевременно реагиране при необходимост. Създадена беше организация за засилено полицейско присъствие около питейните и увеселителните заведения и около местата за настаняване, на които се очакват празнуващи. Специално внимание беше обърнато на курортите, където традиционно празнуват студентите. \r\nНа 8 декември сутринта на територията на цялата страна започна специализирана полицейска операция на „Пътна полиция“, която ще продължи и през следващия ден. Екипите следят за управление на моторни превозни средства от неправоспособни водачи или от шофьори, употребили алкохол или наркотични вещества. На студентския празник трафикът беше интензивен на много места, включително и в София. Началникът отдел „Пътна полиция“ към СДВР комисар Тенчо Тенев обясни, че в обедните часове движението в столицата е било изключително натоварено и екипи на „Пътна полиция“ са регулирали преминаването по централните кръстовища с цел по-бързо изтегляне на автомобилите. \r\nПразникът на студентите честити президентът Румен Радев, който присъства на концерт в Народния театър „Иван Вазов“ по повод 130-ата годишнина от създаването на СУ „Св. Климент Охридски“. „Днес няма да отправим дежурните пожелания към българското образование, но не мога да не спомена, че младите българи са много малко. Върху тях пада огромната отговорност да променят радикално моралния климат и да отхвърлят безизходицата, която прокужда техните връстници от България“, каза Радев и заяви, че те са призвани да бъдат съвестта на нацията. „Мисията на студентите е да докажат, че справедливостта може да възтържествува“, посочи държавният глава. Председателят на БСП Корнелия Нинова също честити празника на студентите, като им пожела да бъдат здрави и смели. И зам.-председателят на ГЕРБ Цветан Цветанов поздрави младите хора, като посочи, че в днешния свят единствено за образования и способен млад човек няма затворени врати и непостижими цели. „За ГЕРБ и правителството на Бойко Борисов образованието и икономическото развитие са приоритет, защото искаме младите хора да остават в България и тук да търсят своята професионална реализация. А именно вие, младите, ще ни бъдете безкрайно нужни по пътя ни към гарантирането на траен държавен просперитет“, посочи още Цветанов. \r\nЦветилена СИМЕОНОВА", "date": "2018.12.08", "title": "Засилен трафик и полицейски проверки навръх студентския празник (ОБЗОР)"}
{"url": "http://www.focus-news.net/news/2018/12/08/2599783/plovdiv-nad-100-sa-svobodnite-rabotni-mesta-obyaveni-ot-byuro-po-truda-asenovgrad-v-nachaloto-na-dekemvri.html", "text": "Над 100 са свободните работни места, обявени от Бюро по труда – Асеновград в началото на месец декември. Това съобщиха за  Радио „Фокус“ – Пловдив  от ръководството на дирекцията. Сред най-търсените работници със средно и основно образование се нареждат заварчици, книговезци, шивачи, шофьори, общи работници за промишлеността, машинни оператори, екструдеристи и други. Една е обявената свободна позиция за лица с висше образование – за психолог. 13 са работните места по схема „Младежка заетост” – 12 за обучение на охранители и едно за технически изпълнител. Обявените свободните позиции по схема „Обучения и заетост” – Компонент II са 11. \r\nТони МИХАЙЛОВ", "date": "2018.12.08", "title": "Пловдив: Над 100 са свободните работни места, обявени от Бюро по труда – Асеновград в началото на декември"}
{"url": "http://www.focus-news.net/news/2018/12/08/2599749/ministar-ekaterina-zaharieva-v-nato-nyama-edinodushna-podkrepa-za-sazdavaneto-na-kosovska-armiya.html", "text": "В НАТО няма единодушна подкрепа за създаването на косовска армия. Това каза министърът на външните работи Екатерина Захариева в интервю за предаването „Брюксел 1“ по  BG on Air . \r\nЗахариева коментира, че министрите на външните работи в НАТО са притеснени от напрежението между Сърбия и Косово относно възможността за създаване на косовска армия. „Призовахме за връщане на диалога. Те водят диалог с медиаторство на ЕС. Осъзнаваме и разбираме стремежа на всяка държава да има собствена армия, защото това е част от държавността. Но този процес трябва да става така, че да няма напрежение и прозрачно. Така че призовахме за връщане към диалога и за решаване на откритите въпроси. Знам, че не е лесно, но нашият призив е за истинско помирение, защото това не е в интерес нито на едната, нито на другата държава“, каза още тя и посочи, че в момента от съюзниците в НАТО няма единодушна подкрепа за създаването на косовска армия. „Това е и българската позиция. България счита, че това трябва да завърши с един правно обвързващ договор, който води до решаване на въпросите и до отваряне и пътя на Сърбия по пътя на реформите и към членство в ЕС“, заяви Захариева. \r\nНа въпрос дали са достатъчно защитени правата на българското малцинство в Украйна след новия закон за образованието, Захариева посочи, че България е реагирала и е получила гаранции за това. „Пое се ангажимент за откриване на ново училище в Одеса и такова заработи. МОН и украинското министерство на образованието подписаха споразумение. Така че смятам, че правата за защитени. Има разлика в начина, по който е реализирано обучението по български език, но мисля, че 42 са училищата в Украйна, в които се изучава нашият език. Също така има над 50 съботно-неделни училища, в които той се изучава“, заяви тя и посочи, че няма сигнали за затрудняване на изучаването на българския език в Украйна. По думите ѝ България следи процеса и ще реагира при нужда, за да защитава интересите на бесарабските българи. \r\n„В момента с извънредното положение, което се обяви в Украйна, призовахме по никакъв начин да не се засягат гражданските права на украинските граждани с български произход. И нямаме сигнали за това засега“, заяви Захариева. Тя посочи, че призивът е успокояване на напрежението, освобождаване на хората, възстановяване на нормалното корабоплаване и деескалация на напрежението. „Постоянно се следи ситуацията в Азовско море и при нужда ще се реагира“, каза още тя и посочи, че помощта от страна на НАТО за Украйна е постоянна. \r\nОтносно напрежението между САЩ и Русия във връзка с договора за ракети, Захариева посочи, че това е един от много важните 30-годишни договори, който е един от основните стълбове за сигурността в Европа, защото ограничава разработването и поставянето на ракети със среден и малък обсег. „Никой не иска този договор да бъде прекратен, но ако има съмнение за неизпълнение на договора от едната страна, той няма как да работи. Призивът на всички съюзници в НАТО е този договор да не бъде прекратяван“, заяви тя.", "date": "2018.12.08", "title": "Министър Екатерина Захариева: В НАТО няма единодушна подкрепа за създаването на косовска армия"}
{"url": "http://www.focus-news.net/news/2018/12/08/2599784/sliven-regionalniyat-istoricheski-muzey-d-r-simeon-tabakov-organizira-koledna-tvorcheska-rabotilnitsa-vrashtane-kam-korenite-na-15-dekemvri.html", "text": "Регионален исторически музей (РИМ) „Д-р Симеон Табаков“ – Сливен организира коледна творческа работилница „Връщане към корените“. Това съобщиха от  културната институция . По време на работилницата всеки посетител ще може да изработи традиционна сурвакница. Входът е безплатен, а материалите са осигурени. Работилницата ще се състои на 15 декември, събота, от 10.00 до 14.00 часа в сградата на РИМ – Сливен. За справки и предварителни записвания: 044 622496; 0879991211.", "date": "2018.12.08", "title": "Сливен: Регионалният исторически музей „Д-р Симеон Табаков“ организира коледна творческа работилница „Връщане към корените“ на 15 декември"}
{"url": "http://www.focus-news.net/news/2018/12/08/2599785/veliko-tarnovo-koledna-izlozhba-bazar-otkrivat-v-istoricheski-muzey-gorna-oryahovitsa-v-denya-na-sveti-spiridon-na-12-dekemvri.html", "text": "Коледна изложба – базар откриват в Исторически музей – Горна Оряховица в Деня на Свети Спиридон – 12 декември. Датата е избрана неслучайно, тъй като това е Денят на занаятчиите, разказват за  Радио „Фокус“ – Велико Търново  от културната институция. В експозицията участват всички майстори, които се включиха в различните инициативи от проекта „Семейни съботи в музея”. През летните месеци те демонстрираха пред посетителите своите умения в стари български занаяти – везба, плетене с царевична шума, прежда и мъниста, плъсти от вълна, изработване на брюкселска дантела и други. Така музеят като институция на паметта ще честити професионалния празник на хората, които довеждат в днешния ден посланията на предците ни. \r\nПразничната експозиция ще събере най-изящните произведения на майсторите Маргарита Бонева – совалкова (брюкселска) дантела, Снежана Златарска – плъсти и плетене с царевична шума, Кремена Димитрова – совалкова (брюкселска) дантела, везба и плъсти, Румена Димитрова – тъкачество, Петър Георгиев – плетене с мъниста, Иван Маринов – българска бродерия и Любомир Момчев – дърворезба. \r\nИзложбата ще бъде открита идната сряда в 17.30 часа. \r\nЛуиза ТРАНЧЕВА", "date": "2018.12.08", "title": "Велико Търново: Коледна изложба – базар откриват в Исторически музей – Горна Оряховица в Деня на Свети Спиридон на 12 декември"}
{"url": "http://www.focus-news.net/news/2018/12/08/2599787/plovdiv-blizo-19-400-dushi-sa-podali-zayavleniya-za-otpuskane-na-pomoshti-za-otoplenie-za-sezon-20182019-v-oblastta.html", "text": "19 371 заявления за отпускане на целева помощ за отопление са подадени от нуждаещи се лица в област Пловдив за отоплителен сезон 2018/2019 година. Това съобщиха за  Радио \"Фокус - Пловдив\"  от Регионална дирекция за социално подпомагане в Пловдив. Приемът на заявления-декларации за отпускане на целева помощ за отопление започна на 1 юли и продължи до 31 октомври. Издадените заповеди за отпускане са 16570. Отказите за отпускане на помощта са 2801, като най-честата причина е надхвърлянето на доходните критерии за получаването й. \r\nЗа сравнение през отоплителен сезон 2017-2018 година помощта за отопление е отпусната на 16676 лица и семейства. \r\nЦелевата помощ се отпуска за период от 5 месеца. Право на целева помощ за отопление имат лицата и семействата, чийто средномесечен доход за предходните 6 месеца преди месеца на подаване на заявлението-декларация е по-нисък или равен от диференциран минимален доход за отопление. \r\nОснова за определяне на диференцирания минимален доход за отопление е гарантираният минимален доход, чийто месечен размер се определя с акт на Министерския съвет. От 1 януари гарантираният минимален доход е 75 лв. Месечният размер на целевата помощ за отопление се определя със заповед на министъра на труда и социалната политика. За отоплителен сезон 2018-2019 г. месечният размер е 74,83 лева, а за целия отоплителен период пълният размер е 374,15 лева. Целевата помощ за отопление се предоставя при отопление с топлоенергия, електроенергия и природен газ – в пари на правоимащото лице или семейство; при отопление с твърдо гориво – в пари на правоимащото лице или семейство и на търговец на твърдо гориво, който е осъществил доставката – при изрично отразено в заявление-декларацията желание от страна на лицето или семейството. \r\nС Решение 833 на Министерски съвет от 22.11.2018 година се отпуска и еднократна финансова подкрепа в размер на 100 лв. на лицата и семействата, на които е отпусната целева помощ за отопление за отоплителен сезон 2018/2019 година. Целта е да се компенсира покачването на цените на енергоизточниците. Сумата ще бъде изплатена след 12 декември по банковите сметки или чрез пощенските станции в зависимост от предпочитанията на нуждаещите се, като няма да бъде необходимо допълнително подаване на документи. Така целевата помощ за отопление ще достигне сумата от 474,15 лв. общо за петте месеца на отоплителен сезон 2018-2019 година.", "date": "2018.12.08", "title": "Пловдив: Близо 19 400 души са подали заявления за отпускане на помощи за отопление за сезон 2018/2019 в областта"}
{"url": "http://www.focus-news.net/news/2018/12/08/2599788/reuters-donald-tramp-razgovarya-s-nik-ayars-da-zameni-dzhon-keli.html", "text": "Президентът на САЩ Доналд Тръмп разговаря със съветник на вицепрезидента Майк Пенс, относно назначаването му като заместник на напускащия началник на кабинета Джон Кели, съобщи официален представител на Белия дом, предава агенция  Reuters . \r\nПредставителят съобщи, че президентът и помощникът на Майк Пенс Ник Айърс все още работят по условията, добавяйки, че Тръмп иска от него да работи в продължение на две години, но Айърс не е в състояние да поеме този ангажимент в момента заради семейството си. \r\n„Президентът и Ник все още работят по специфичните условия“, обяви служителят на Белия дом. \r\nПревод и редакция: Калоян Пенков", "date": "2018.12.08", "title": "Reuters: Доналд Тръмп разговаря с Ник Айърс да замени Джон Кели"}
{"url": "http://www.focus-news.net/news/2018/12/08/2599789/ria-novosti-donald-tramp-e-dovolen-ot-razsledvaneto-za-ruskata-namesa.html", "text": "Президентът на САЩ Доналд Тръмп заяви, че е доволен от хода на разследването за приписваната на Русия намеса в президентските избори в САЩ, предава  РИА Новости . \r\n„Що се отнася до ситуацията с Робърт Мълър: ние сме много доволни от това, което четем, защото няма никакво споразумение. Трябва да попитате Хилъри Клинтън за Русия“, заяви Тръмп. \r\nСпециален прокурор Робърт Мълър разследва предполагаемо „съглашение“ на Тръмп с Русия на президентските избори. Кремъл и Белия дом отричат наличието на каквито и да било връзки между Москва и американския президент.  \r\nПревод и редакция: Калоян Пенков", "date": "2018.12.08", "title": "РИА Новости: Доналд Тръмп е доволен от разследването за „руската намеса“"}
{"url": "http://www.focus-news.net/news/2018/12/08/2599778/afp-ministar-predsedatelyat-na-frantsiya-prizova-za-dialog-sled-posledniya-protest-na-zhaltite-zhiletki.html", "text": "Министър-председателят на Франция Едуард Филип призова за диалог с представителите на „жълтите жилетки“, обещавайки, че правителството ще обърне внимание на загрижеността за повишаването на разходите. \r\n„Диалогът започна и трябва да продължи“, съобщи премиерът в телевизионно изявление. „Президентът ще говори и ще предложи мерки за поддържане на разговорите“. \r\nМинистърът на вътрешните работи Кристоф Кастанер добави, че 125 хил. „жълти жилетки“ са протестирали из цяла Франция. Полицията съобщи за 1385 задържани. \r\nПревод и редакция: Калоян Пенков", "date": "2018.12.08", "title": "AFP: Министър-председателят на Франция призова за „диалог“ след последния протест на „жълтите жилетки“"}
{"url": "http://www.focus-news.net/news/2018/12/08/2599786/ria-novosti-450-zadarzhani-pri-aktsiya-na-zhaltite-zhiletki-v-bryuksel.html", "text": ". Полицията в Брюксел е провела акция във връзка с нерегламентирани протести на „жълтите жилетки“, при която са арестувани 450 души, десет са изправени пред съда, съобщава  РИА Новости . \r\n„Прокуратурата в Брюксел може да предостави следната информация. На този етап беше потвърден съдебният арест на 10 души, на осем за действия, свързани с днешната демонстрация“, се посочва в изявление на градската прокуратура. \r\nСред арестуваните има един непълнолетен. Двама души са арестувани след заплахи срещу полицаи. \r\nПрокуратурата обяви, че полицията е арестувала 450 души. \r\nПротестът на „жълтите жилетки“ в Брюксел, който не е бил съгласуван с властите, започна по обяд. Групи от протестиращи се движеха по улиците на централната част на града, опитвайки се да блокират големи пътни артерии, но всеки път бяха спирани от полицейски кордони, които преди това блокираха достъпа до европейския квартал, до търговските улици и до правителствените служби. \r\nМиналия петък в Брюксел протестът на „жълтите жилетки“, които излязоха с различни социални искания, се превърна в бунт, при който бяха изгорени две полицейски коли, а десетки хора бяха задържани. \r\nПревод и редакция: Калоян Пенков", "date": "2018.12.08", "title": "РИА Новости: 450 задържани при акция на „жълтите жилетки“ в Брюксел"}
