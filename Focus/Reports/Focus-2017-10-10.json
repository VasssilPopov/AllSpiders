{"url": "http://www.focus-news.net/news/2017/10/10/2445157/reuters-v-telefonen-razgovor-s-donald-tramp-tereza-mey-potvardi-che-podkrepya-iranskoto-yadreno-sporazumenie.html", "text": "По време на телефонен разговор с Доналд Тръмп британският премиер Тереза Мей потвърди, че подкрепя ядреното споразумение с Иран, предава Reuters.\r\n„Премиерът потвърди, че Обединеното кралство продължава да има силен ангажимент към споразумението заедно с другите ни европейски партньори, заявявайки, че то е много важно за регионалната сигурност“, заявиха от офиса на Тереза Мей.\r\n„Премиерът подчерта, че е важно споразумението да се наблюдава внимателно и прилага правилно“, добавиха говорителите на Тереза Мей.\r\nДвамата лидери са обсъдили и нуждата от сътрудничество между Великобритания и САЩ за противопоставяне на иранската „дестабилизираща“ дейност в Близкия изток.Симеон Миланов", "date": "2017.10.10", "title": "Reuters: В телефонен разговор с Доналд Тръмп Тереза Мей потвърди, че подкрепя иранското ядрено споразумение"}
{"url": "http://www.focus-news.net/news/2017/10/10/2445123/bbc-katalunski-fermeri-pokaza-podkrepa-za-obyavyavane-na-nezavisimost.html", "text": "Каталунски фермери паркираха своите трактори в центъра на Барселона и развяваха флага на автономната област, за да покажат подкрепата си за евентуална независимост на региона, предава BBC.  По-късно друга тълпа, подкрепяща независимостта се събра пред парламента, за да изчака там обръщението на Карлес Пучдемон и решението на автономното правителство. Тълпата обаче утихна, тъй като Карлес Пучдемон започна своето изявление. Цанко Цолов", "date": "2017.10.10", "title": "BBC: Каталунски фермери показа подкрепа за обявяване на независимост"}
{"url": "http://www.focus-news.net/news/2017/10/10/2445124/d-r-rumen-aleksov-izdavaneto-na-meditsinska-belezhka-za-uchenitsite-e-vid-usluga-za-koyato-lekarite-imat-pravo-da-opredelyat-tsena.html", "text": "Издаването на медицинска бележка за учениците е вид услуга, за която лекарите имат право да определят цена. Това каза пред Радио „Фокус” – Кюстендил д-р Румен Алексов, председател на Районната колегия на общопрактикуващите лекари в Кюстендил. По думите му неговите колеги, имащи в практиките си пациенти в ученическа възраст, вече са поставили информационни бележки за въвеждане на подобна такса, но тя е в порядъка от 1-3 лева, което е нормално. „Това е вид услуга, за която от Здравна каса не се заплаща. Всяко нещо, което е извън пакета от дейности, самият лекар може да обяви цена, да го посочи в ценоразписа и да взима такса”, каза д-р Румен Алексов. По думите му всеки лекар сам определя тези неща.\r\nВенцеслав ИЛЧЕВ", "date": "2017.10.10", "title": "Д-р Румен Алексов: Издаването на медицинска бележка за учениците е вид услуга, за която лекарите имат право да определят цена"}
{"url": "http://www.focus-news.net/news/2017/10/10/2445125/afp-karles-puchdemon-zapochna-svoeto-obrashtenie.html", "text": "Лидерът на Каталуния Карлес Пучдемон започна своето обръщение към регионалния парламент, предава AFP. От речта на Пучдемон ще стане ясно дали Каталуния ще обяви независимост от Испания, позовавайки се на резултатите от обявения за незаконен от Мадрид референдум. Очаква се обръщението да трае около час, завършвайки ок. 21:00 часа българско време.  Цанко Цолов", "date": "2017.10.10", "title": "AFP: Карлес Пучдемон започна своето обръщение"}
{"url": "http://www.focus-news.net/news/2017/10/10/2445126/pazardzhik-sdruzhenie-za-onkobolni-i-priyateli-shte-provede-hvi-kampaniya-za-borba-s-raka-na-gardata.html", "text": "Сдружение за онкоболни и приятели в Пазарджик ще проведе ХVI поредна кампания за борба с рака на гърдата, съобщи за Радио „Фокус“ – Пазарджик Мария Чергарова, председател на Сдружението. Началото ще бъде поставено на 12 октомври в 12:00 часа в Центъра за социална интеграция и рехабилитация на лица с онкологични заболявания в Пазарджик. При отворени врати ще се проведе образователна инициатива от д-р А. Томова – Началник на І-во вътрешно отделение в Комплексен онкологичен център в Пловдив, член на най-важните научни дружества в сферата на световната и европейска онкология – ESMO, ASCO, BUON и БОД. „Темата на презентацията ще бъде свързана със световния месец за борба с рака на гърдата. От 13:30 ч. в Центъра за социална рехабилитация и интеграция на лица с онкологични заболявания ще започнат и безплатни за записалите се профилактични прегледи за рак на гърдата при хирурга д-р Копев по предварителен график. През месеца ще има прегледи при онколог-гинеколога д-р Досева с взимане на цитонамазка, при дерматолога д-р Методиева и при рентгенолога д-р Благова с ехографа и видеопринтера, които сдружението получи от дарителска кампания, подкрепена от вицепремиера и Министър на външните работи Екатерина Захариева. Пътуващият ехограф ще бъде позициониран навсякъде в Пазарджик и региона, където получим покана да отидем на място и има записани желаещи за над 10 профилактични прегледи на млечна и щитовидна жлеза“, уточни Чергарова. Тя допълни, че цената не е променяна – 10,00 лв. За сравнение, здравната каса не покрива ехографията на млечна жлеза и тя струва над 25,00 лв. По време на миналогодишната кампании за борба с рака в Пазарджик и областта, д-р Благова откри два случая на рак на гърдата и много патологии на щитовидната жлеза, предимно доброкачествени.\r\nАлбена ЖИЛЕКОВА", "date": "2017.10.10", "title": "Пазарджик: Сдружение за онкоболни и приятели ще проведе ХVI кампания за борба с рака на гърдата"}
{"url": "http://www.focus-news.net/news/2017/10/10/2445127/el-pais-karles-puchdemon-blagodari-na-uchastvalite-v-referenduma-obvini-politsiyata-v-nasilie.html", "text": "По време на своята реч пред регионалния парламент на Каталуния, лидерът Карлес Пучдемон благодари на всички, участвали в организацията и гласували на референдума за независимост, предава El Pais. Пучдемон също така обвини полицията в насилие, като заяви, че нейната цел не е била „просто да конфискува бюлетини и урни, а да предизвика паника и смут, да отнеме на хората правото им да гласуват“.  Все още не е ясно дали Каталуния ще остане част от Испания или ще обяви едностранна независимост.  Цанко Цолов", "date": "2017.10.10", "title": "El Pais: Карлес Пучдемон благодари на участвалите в референдума, обвини полицията в насилие"}
{"url": "http://www.focus-news.net/news/2017/10/10/2445128/pg-na-bsp-za-balgariya-shte-vnese-zakonoproekt-koyto-reglamentira-izbora-na-chlenovete-na-darzhavnite-i-obshtinski-predpriyatiya-obzor.html", "text": "ПГ на \"БСП за България\" ще внесе законопроект срещу шуробаджанащината в общинските и държавни предприятия. Това обявиха от БСП на своя пресконференция в централата на партията. Законопроектът ще бъде внесен още тази седмица в деловодството на Народното събрание. Със законопроекта от БСП искат да затворят темата за шуробаджанащината и да предложат решение на проблема. Заместник-председателят на ПГ на „БСП за България“ Драгомир Стойнев коментира, че този законопроект ще има за цел да изведе държавните и общинските предприятия на европейско ниво. Стойнев обърна внимание, че общинските и държавните предприятия формират 10% от Брутния вътрешен продукт и 10% от заетостта в страната. По думите на Стойнев проектозаконът има основна цел да регламентира управлението на тези предприятия, които са с над 50% държавно или общинско участие. Той подчерта, че за БСП е важно на тези постове да има знаещи, можещи, компетентни хора, които ги заемат единствено и само чрез конкурс и могат да бъдат сменени единствено и само, ако не изпълняват бизнес плана, който е залегнал при тяхното назначение. \r\nЗаместник-председателят на БСП Кирил Добрев посочи, че  схемите, които от БСП изнесоха за роднински назначения в общински и държавни дружества вече са оформени в сигнали. Според Добрев роднинското участие в бордовете започва от ръководството на Народното събрание и свършва с редови депутати от ГЕРБ. Добрев коментира: „Само ще отворя леко вратата за една друга българска община – Велинград. Общински съветник от ГЕРБ, общински фирми, но ще оставя думата на г-н Цветанов, защото той често ходи във Велинград - спа, релакс. Може би покрай тези неща е наясно, ако не знае ще му опресня паметта след няколко дена“, каза Добрев.\r\n По отношение на Община Каварна и втората братовчедка на кмета Нина Ставрева Виктория Керчева, Добрев заяви, че тя е първо е избрана за общински съветник от хората, а след това от общинския съвет за председател на финансова комисия.  Той обърна внимание, че в протокола  от Общинския съвет е записано, че „за“ избора ѝ за председател са гласували 10  общински съветници, „против“ – 4 и „въздържали се“ – 2. Заместник-председателят на БСП поясни, че бившият кмет на Каварна Цонко Цонев „се вихри“ по медиите и обяснява за някакви фирми за чистота и изтъкна, че този договор е подписан от Цонко Цонев. Добрев посочи, че от ГЕРБ протестират за средства и злоупотреби, а пък в същото време бюджетите на Нина Ставрева се приемат с 15 гласа „за“, 0 - „против“ и 0 -„въздържали се“. \r\nДеница КИТАНОВА", "date": "2017.10.10", "title": "ПГ на \"БСП за България\" ще внесе законопроект, който регламентира избора на членовете на държавните и общински предприятия (ОБЗОР)"}
{"url": "http://www.focus-news.net/news/2017/10/10/2445129/karles-puchdemon-kataluniya-e-evropeyski-problem.html", "text": "Каталунският лидер Карлес Пучдемон заяви по време на своето обръщение пред регионалното правителството във вторник, че „Каталуния е Европейски проблем“, предава Diario Informacion. Пучдемон разкритикува нежеланието на Мадрид да води преговори, като заяви още, че неговата реч има за цел да намали натрупаното напрежение между автономната област и правителството.  Цанко Цолов", "date": "2017.10.10", "title": "Карлес Пучдемон: Каталуния е европейски проблем"}
{"url": "http://www.focus-news.net/news/2017/10/10/2445130/blagoevgrad-remont-na-vodoprovodnata-mrezha-shte-bade-izvarshen-v-uchastak-ot-ulitsa-3-ti-mart-do-kv-drankalitsa-v-simitli-vodopodavaneto-shte-bade-preustanoveno.html", "text": "Ремонт на водопроводната мрежа ще бъде извършен в участък от улица „3-ти март“ до кв. „Дрънкалица“ в Симитли. Това съобщи за Радио „Фокус“ – Пирин дежурният диспечер във „Водоснабдяване и канализация“ ЕООД – Благоевград. Поради тази причина на 11 октомври от 08.00 до 18.00 часа ще бъде преустановено водоснабдяването в горепосочените участъци.\r\nЛивия НИНОВА", "date": "2017.10.10", "title": "Благоевград: Ремонт на водопроводната мрежа ще бъде извършен в участък от улица „3-ти март“ до кв. „Дрънкалица“ в Симитли, водоподаването ще бъде преустановено"}
{"url": "http://www.focus-news.net/news/2017/10/10/2445131/la-vanguardia-karles-puchdemon-zavarshi-obrashtenieto-si-nezavisimostta-be-otlozhena.html", "text": "Каталонският лидер Карлес Пучдемон завърши своята реч пред регионалното правителство, пише La Vanguardia. Пучдемон заяви, че Калуния си е спечелила правото да бъде самостоятелна държава, но поиска отлагане на декларацията за независимост, за да започнат преговори. Лидерът призова испанското правителство да приеме посредничество за решаване на кризата, докато се достигне \"съгласувано решение\".  Цанко Цолов", "date": "2017.10.10", "title": "La Vanguardia: Карлес Пучдемон завърши обръщението си, независимостта бе отложена"}
{"url": "http://www.focus-news.net/news/2017/10/10/2445132/api-shofyorite-da-se-dvizhat-s-povisheno-vnimanie-i-saobrazena-skorost-na-patya-sofiya-botevgrad-v-rayona-na-vrachesh-poradi-avariral-tezhkotovaren-avtomobil.html", "text": "Шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по път I-1 София - Ботевград, в района на Врачеш, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2017.10.10", "title": "АПИ: Шофьорите да се движат с повишено внимание и съобразена скорост на пътя София - Ботевград в района на Врачеш, поради аварирал тежкотоварен автомобил"}
{"url": "http://www.focus-news.net/news/2017/10/10/2445133/sliven-spetsialisti-ot-regionalna-biblioteka-sava-dobroplodni-obuchavat-detsa-na-programirane-s-robota-finch.html", "text": "Регионална библиотека „Сава Доброплодни” се включва в Европейската седмица на програмирането. Специалистите от библиотеката  ще организират 11 семинара за работа с робота Финч в Сливен, както и в Ямбол, Шивачево и библиотеката в Нова Загора. Това съобщи пред Радио „Фокус“ – Сливен директорът на Регионална библиотека „Сава Доброплодни” Росица Петрова. Семинарите включват презентации за история на програмирането и програмните езици и представяне на възможностите за програмиране с робота Финч. Децата ще се запознаят с програмния език Snap! за управление на робота. Snap! позволява лесно да се усвоят принципите на визуалното програмиране чрез работа с изображения, звуци и рисуване, дава свобода за моделиране на различни обекти от околната среда като по този начин обогатява културата на децата и развива творческото мислене и уменията за комуникация. До 22 октомври в страните от ЕС за пета поредна година се провежда Европейска седмица на програмирането. С организирането й се цели да се повиши интересът към програмирането.", "date": "2017.10.10", "title": "Сливен: Специалисти от Регионална библиотека „Сава Доброплодни” обучават деца на програмиране с робота Финч"}
{"url": "http://www.focus-news.net/news/2017/10/10/2445134/karles-puchdemon-dnes-pravim-otgovoren-zhest-v-polza-na-dialoga.html", "text": "Каталонският лидер Карлес Пучдемон, който завърши своето обръщение пред регионалното правителство ок. 20:45 часа българско време, призова за отлагане на декларацията за независимост и започване на преговори, до постигане на решение, което да удовлетвори всички. Това пише The Guardian. По думите на Пучдемон: „Предлагаме да се отложи ефекта на декларацията за независимост… Днес, ние правим отговорен жест в полза на диалога“. Цанко Цолов", "date": "2017.10.10", "title": "Карлес Пучдемон: Днес правим отговорен жест в полза на диалога"}
{"url": "http://www.focus-news.net/news/2017/10/10/2445135/darzhavata-zastana-zad-garba-na-emko-i-vrashta-dogovorite-na-orazheyniya-zavod-v-palniya-im-razmer-obzor.html", "text": "Държавата застана зад гърба на „Емко“ и връща договорите на оръжейния завод в пълния им размер. Това стана ясно от съвместен брифинг в Министерски съвет на премиера Бойко Борисов, министъра на икономиката Емил Караниколов, собственика на предприятието Емил Гебрев и финансовия му директор Димитрина Маркова. Гебрев заяви, че държавата е застанала зад гърба им и определи деня като много хубав, но съжали, че е настъпил така късно и че в последния момент са се обърнали към премиера за помощ. Той похвали Борисов, че е успял да провери всичко, както и да го уточни с министъра на икономиката. По думите му с решението ще запазят имиджа на България на външните пазари. Гебрев изрази увереност, че няма по никакъв начин да се повтори това нещо. Собственикът на „Емко“ добави още, че заради взетото решение протестът, който беше плануван за сряда, е отменен и няма да се състои.\r\nМинистърът на икономиката Емил Караниколов заяви, че започва работа за възстановяване със споразумение на договорите на „Емко“ в пълния им размер. Той благодари на ВМЗ, че в момент, в който „Кинтекс“ са имали нужда, те са им откликнали. По думите му вече има доста интерес и за друг вид боеприпаси, като съвсем скоро ВМЗ ще получат и допълнителни договори. Караниколов изрази надежда  и за „Емко“ да стане така. \r\nОт своя страна министър-председателят Бойко Борисов подчерта, че е видял грешка и при Емилиян Гебрев, и в „Кинтекс“, и при Министерство на икономиката. „Когато под прозореца ти „дудукат“, тези грешки не се поправят, а се мултиплицират. Лесно е да стоиш отстрани и да се опитваш да яхнеш една или друга вълна. Казвам го най-добросъвестно. Не бяха далеч годините, в които държавните военни заводи нямаха поръчки и вашите колеги в Сопот и Карлово идваха да ме отразяват там, когато хиляди стояха и протестираха, защото просто нямаше работа“, заяви Борисов. Той обясни, че са му били нужни два дни, за да разреши проблема с „Емко“, защото когато има „Кинтекс“, като държавен посредник и частни заводи, винаги могат да се направят спекулации и много други изводи. „Едните обвиняваха едните в рекет, а другите, че посредниците или частници взимат повече пари“, допълни още премиерът.\r\nВ предаването „Лице в лице“ по бТВ лидерът на БСП Корнелия Нинова запита Бойко Борисов дали ще освободи Емил Караниколов заради „Емко“. Според нея случаят показва няколко неща. Тя определи едно от тях като кризисен пиар на ГЕРБ и на Борисов, защото твърде много скандали са се случили в последните дни, а той винаги се е страхувал от натиск и от протести. По думите й винаги, когато има някакъв протест, премиерът дава назад в политиката си. Според Нинова нищо в държавата не функционира като хората и ако премиерът Бойко Борисов си е на мястото, ще освободи Караниколов и ще му каже, че не е постъпил правилно. Лидерът на БСП обаче е на мнение, че премиерът няма да го направи, защото Емил Караниколов е изпълнявал неговите поръчки.Агенция „Фокус“ припомня: На 6 октомври държавата върна лиценза на оръжейното дружество „Емко“, който бе отнет, тъй като фирмата е нарушавала правилата за безопасност като най-сериозното нарушение е съхраняване на боеприпаси на работната площадка, с което се застрашавал животът на работниците и населението. Въпреки върнатия лиценз работниците от дружеството както и колегите им от \"Дунарит\" излязоха на протест на площад „Независимост“. Причината за недоволството им бе, че заради процедурата по отнемане на лиценза, дружеството е загубило поръчки от държавната „Кинтекс\", които са пренасочени към друга държавна фирма - \"ВМЗ Сопот\".\r\nНа 9 октомври министър-председателят Бойко Борисов прие представители на протестиращите работници в оръжейния завод „Емко“, които настояваха да изложат проблемите си лично пред него. Именно тази среща наложи закъснението на премиера с час и половина за заседанието на Консултативния съвет за национална сигурност (КСНС) по темата, свързана с антикорпуционните законодателни мерки. \r\nПрието е било предложението му още в рамките на деня да започнат преговори между ръководството на предприятието и Министерството на икономиката за изчистване на спорните въпроси около сключените от „Емко“ договори. Пред премиера от предприятието са настоявали нещата в завода да се възстановят такива, каквито са били до месец май. В противен случай от „Емко“ заплашиха, че в сряда отново ще излязат на протест, на който ще дойдат повече от 1500 души.\r\nЛюба АЛЕКСИЕВА", "date": "2017.10.10", "title": "Държавата застана зад гърба на „Емко“ и връща договорите на оръжейния завод в пълния им размер (ОБЗОР)"}
{"url": "http://www.focus-news.net/news/2017/10/10/2445137/smolyan-v-selo-taran-nyamat-pritesneniya-otnosno-zimnoto-poddarzhane-i-osiguryavaneto-na-gorivoto-v-uchilishteto-i-detskata-gradina.html", "text": "В село Търън нямат притеснения относно зимното поддържане и осигуряването на горивото в училището и детската градина. Това съобщи за Радио „Фокус” – Смолян Явор Говедаров – кмет на населеното място. Той обясни, че  училището е заредено с дърва и въглища, събират се още за детската градина, но и там няма проблем, тъй като те засега си имат. Нямат притеснение и относно зимното поддържане. „Проверили сме техниката на фирмите, които отговарят за зимното поддържане и там всичко е нормално”, каза Говедаров и допълни, че това, което е зависело от тях, е направено, но се надява и природата да бъде по-благосклонна и зимата да бъде мека.\r\nДаниела БОЙКОВА", "date": "2017.10.10", "title": "Смолян: В село Търън нямат притеснения относно зимното поддържане и осигуряването на горивото в училището и детската градина"}
{"url": "http://www.focus-news.net/news/2017/10/10/2445138/blagoevgrad-prepodavateli-ot-katedrata-po-kulturologiya-kam-yuzu-neofit-rilski-izsledvaha-megalitni-svetilishta.html", "text": "Проф. Васил Марков, гл. ас. д-р Димитрия Спасова, ас. д-р Антон Генов и докторант Беатрис Владимирова от Катедрата по културология към Югозападния университет „Неофит Рилски“ проведоха проучване на култовата приемственост в местността “Църквището“ край с. Лиляч, Кюстендилско. Това съобщиха от пресцентъра на Югозападен университет „Неофит Рилски“. Там са разположени мегалитното светилище „Провиралката“ и църквата „Св. Георги Победоносец“, свързани с отбелязването на най-важния празник за Лиляч – Гергьовден.\r\nМегалитният обект е известен сред местното население с функцията си да лекува женско безплодие. В рамките на светилището е оформен скален параклис, а в горната му част през 1925 г. е завършена и осветена църквата „Св. Георги“, която и до днес е единственият християнски храм в землището на Лиляч.\r\nИзключително интересни са записаните в рамките на етнографските проучвания сведения за празнуването на Гергьовден, отбелязван в наши дни с общоселски курбан на 5 май. Преподавателите локализираха всички места на християнското отбелязване на празника в миналото – мегалитните жертвеници, в които се е колил курбанът, местата на приготвяне на обредната храна и т.н. Според тях култовата приемственост в местността “Църквището” е изключително интересна, защото за пореден път те се натъкват на „живо светилище“ със съхранени до наши дни реликти от езическата древност, успешно смесени с християнството.\r\nПроучванията се осъществяват по проекта на Университетския научноизследователски център за древни европейски и източносредиземноморски култури – „Културно наследство и приемственост. Интердисциплинарно изследване на култовата приемственост в българските земи и Балкано-Анатолийския регион“, финансиран от ЮЗУ „Неофит Рилски“.", "date": "2017.10.10", "title": "Благоевград: Преподаватели от Катедрата по културология към ЮЗУ „Неофит Рилски“ изследваха мегалитни светилища"}
{"url": "http://www.focus-news.net/news/2017/10/10/2444785/predstoyashti-sabitiya-v-stranata-za-10-oktomvri-agentsiya-fokus.html", "text": "***\r\nОт 16.00 часа в Гербовата зала на „Дондуков“ 2 държавният глава Румен Радев ще връчи 15-ите президентски отличия „Джон Атанасов“ на млади български учени в областта на компютърните науки в четири категории. \r\n*** \r\nОт 09.00 часа в „София Хотел Балкан“ министърът на здравеопазването проф. Николай Петров ще открие Четвъртата годишна конференция „Иновации и добри практики в здравния сектор“.\r\n***\r\nОт 09.00 часа министърът на българското европредседателство Лиляна Павлова ще открие Глобален ИТ център за компетенции на европейска технологична компания Atos на ул. „Рачо Петков Казанджията“ №4.\r\n***\r\nОт 08.50 часа летище София ще посрещне рекордния за българско летище 5-милионния пътник. Той ще бъде поздравен от ръководството на летището и посрещнат с народни песни и танци на деца от столично училище.\r\n***\r\nОт 09.00 часа в София ТехПарк ще се проведе Международна конференция „От европейска към национална здравна политика“ под патронажа на ректора на МУ – София проф. д-р Виктор Златков, дм, във връзка със 100 годишнината на университета.\r\n***\r\nОт 09.00 часа в зала „Триадица” на Гранд хотел София Американската търговска камара в България организира дискусия на тема: Общият регламент за защита на личните данни в ЕС: Изисквания и предизвикателства за бизнеса”.\r\n***\r\nОт 09.30 часа ще започне заседанието на Съдийската колегия на Висшия съдебен съвет.\r\n***\r\nОт 09.30 часа 6-ти състав на Специализирания наказателен съд ще заседава по делото срещу Х. Кьосев, К. Димитров, И. Спасов за организиране и ръководене на организирана престъпна група, създадена с цел изнудване.\r\n***\r\nОт 09.30 часа 2-ри състав на Софийски градски съд ще заседава по делото срещу прокурор Димитър Захариев (чл. 143, ал. 1, чл. 338, ал. 1 НК)\r\n***\r\nОт 10.00 часа в Дома на Европа ще се проведе международната конференция „Бъдещето на Европа и българската перспектива”, организирана от Института за икономика и международни отношения и сп. „Икономист”. \r\n***\r\nОт 10.00 часа в сградата на КЕВР ще се проведе открито заседание за обсъждане на доклад, относно утвърждаване на пределна цена на топлинна енергия и определяне на преференциална цена на електрическа енергия от комбинирано производство на „Топлофикация Петрич” ЕАД.\r\n***\r\nОт 10.00 часа 8-ми състав на Специализирания наказателен съд ще заседава по делото срещу Д. Колев, Г. Банев, Ч. Дюлгеров, Ю. Кузнецов, Д. Шопов, И. Илиев и Й. Бозукова за организиране и ръководене на организирана престъпна група, създадена с цел изнудване.\r\n***\r\nОт 10.00 часа в БТА Българското сдружение за проучване на затлъстяването и съпътстващите го заболявания (БАСОРД) ще даде пресконференция, на която ще дискутира ролята на т.нар. „имитиращи” храни за развитието на наднормено тегло и въздействието им върху генома. Сдружението ще представи инициативата „Училище за здраве – за деца, родители и учители\" с принос към профилактиката на социално значими заболявания и предимно на детското затлъстяване.\r\n***\r\nОт 10.00 часа 4-ти състав на Специализирания наказателен съд ще заседава по делото срещу М. Георгиева, А. Ангелов, А. Янков, Г. Божилов, М. Кулишев, М. Стоянов, М. Георгиев, О. Попов, П. Цеков за образуване и ръководене на организирана престъпна група. \r\n***\r\nОт 10.00 часа 10-и състав на Специализирания наказателен съд ще заседава по делото срещу Р. Чолов и П. Иванова за образуване и ръководене на организирана престъпна група. \r\n***\r\nОт 10.00 часа 16-и състав на Специализирания наказателен съд ще заседава по делото срещу И. Игликов, Д. Игликов и М. Дойков за образуване и ръководене на организирана престъпна група. \r\n***\r\nВ 10.15 часа в кампуса на училището на ул. „Сияние” 1 в кв. „Панчарево“ ще бъде дадено началото на изграждането на новия артцентър към Англо-Американско училище.\r\n***\r\nОт 10.30 часа в София Лайв Клуб ще се проведе пресконференция на израелската певица Ясмин Леви. \r\n***\r\nОт 11.00 часа Административен съд София – град ще разгледа протеста на Върховна административна прокуратура срещу увеличаване цената на природния газ.\r\n***\r\nОт 11.00 часа в зала „София“ на „Гранд Хотел София“ ще бъде представен 15. брой на „Юридически барометър” – гражданска инициатива, която стартира през 2010 г.\r\n***\r\nОт 11.00 часа в изложбена зала „Архиви“ на ул. „Московска“ 5 Държавна агенция „Архиви“ организира пресконференция на тема „Българските държавни архиви пред предизвикателствата на Българското европредседателство“.\r\n***\r\nОт 11.00 часа в Националния пресклуб на БТА зам.-ректорът на Лесотехническия университет доц. д-р Нено Тричков ще даде пресконференция във връзка с началото на проекта „Подкрепа за развитието на научния капацитет в Лесотехническия университет“. В пресконференцията участие зще вземат и проф. д-р Румен Томов – координатор на проекта; Сабина Генева – счетоводител на проекта; Христина Стефанова и Владимир Томов – сътрудници към проекта.\r\n***\r\nОт 11.00 часа в Културния център „Люлин“ ще се проведе пресконференция във връзка със заключителната изложба по проект „Заедно творим на люлинския Крим”.\r\n***\r\nОт 12.00 часа в Пресклуб „България” на Националния стадион „Васил Левски” София2018 организира пресконференция.\r\n***\r\nОт 12.00 часа в Националния пресклуб на БТА Николай Колев – Босия ще даде пресконференция „Мятането на развалени домати по политици, администрация и магистратура е официално разрешено”.\r\n***\r\nОт 12.30 часа ръководството на Съюза на демократичните сили ще даде пресконференция в централата на партията на ул. „Г.С.Раковски” 134.\r\n*** \r\nОт 13.00 часа в зала 610 на Централно управление на НАП (бул. Дондуков 52) ще се проведе брифинг. На събитието ще бъде даден официален старт на втория сезон на Лотария с касови бележки, организиран от НАП.\r\n***\r\nОт 13.00 часа в Националния пресклуб на БТА Асоциацията на застрахователните брокери в България ще даде пресконференция във връзка с предстоящата Национална кръгла маса „Устойчиво развитие на застрахователния и осигурителния пазар в условията на динамична регулаторна среда” (14 – 15 октомври).\r\n***\r\nОт 13.00 часа 2-ри ти състав на Специализирания наказателен съд ще заседава по делото срещу О. Милчев, Г. Илиев, Т. Романов, Е. Стоянов, З. Танев, М. Георгиев, Н. Петков, Т. Танев, Г. Евлогиев, Е. Гарвански, Н. Данкинов, В. Савов, Е. Стоянова и У. Шейнова за образуване и ръководене на организирана престъпна група. \r\n***\r\nОт 13.00 часа 12-ти състав на Специализирания наказателен съд ще заседава по делото срещу С. Стефанов, М. Минчев, Я. Василев, Д. Миланов, К. Велинов, А. А. Хамуи, П. Сурчев, Г. Георгиев и М. Добрев за отвличане на лица. \r\n***\r\nОт 13.30 часа 11-ти състав на Специализирания наказателен съд ще заседава по делото срещу Р. Димитров за изнудване. \r\n***\r\nОт 14.00 часа в зала „Тържествена“ на Университета за национално и световно стопанство (УНСС) проф. Марио Монти ще изнесе публична лекция на тема „Могат ли националните политики да продължат да подкрепят международната интеграция? Случаят „Европейски съюз“.\r\n***\r\nОт 14.00 часа в сградата на Българска стопанска камара на ул. „Алабин” 16-20 ще се проведе семинар на тема „Психология на цените”, посветен на възможностите за увеличаване на продажбите и промяна на възприятието на цените в нашите клиенти чрез използване на специфични психологически техники. \r\n***\r\nОт 14.30 часа в Независимия театър на ул. „Върбица“12 водещи маркетингови специалисти и изследователи от България, Румъния и Германия ще участват в конференция „Разпали въображението“ и ще дискутират по темата за нагласите на потребителите в новата цифрова среда.\r\n***\r\nОт 14.30 часа 10-и състав на Специализирания наказателен съд ще заседава по делото срещу Д. Вангелов, Л. Мачанев и А. Христов за организиране и ръководене на организирана престъпна група.\r\n***\r\nОт 15.00 до 17.00 часа народният представител от „БСП за България” Христо Проданов и общинският съветник Борис Цветков ще бъдат на разположение на софиянци в постоянната приемна на БСП – София на ул. „Леге” №10, етаж 1.\r\n*** \r\nОт 15.30 часа в зала „Договори“ на Министерство на външните работи зам.-министър Георг Георгиев ще награди Лари Королов, канадски гражданин, виден деец на Македонската патриотична организация, с най-високото отличие на МВнР  - „Златна лаврова клонка“.\r\n***\r\nОт 16.00 часа в зала на 1 етаж в МБАЛ „Света София” ще се проведе безплатна лекция за здравословен начин на живот „Здрави Заедно”.\r\n***\r\nОт 17.00 до 19.00 часа в Българския културен център на ул. „Веслец” 13 ще се проведе кръгла маса/дискусия на тема „В началото бе Словото или силата на вътрешната комуникация”. \r\n***\r\nОт 17.30 часа на пл. „Независимост” (под куполите на Ларгото) ще се проведе обществено обсъждане на Задание за разработване на концептуален архитектурно-градоустройствен проект за площад „Света Неделя”.\r\n***\r\nОт 18.00 часа в Културен център „Люлин“ ще бъде представена изложба на деца от Центровете за настаняване от семеен тип „Паисий Хилендарски“ и „Софроний Врачански“.\r\n***\r\nОт 18.00 часа в големия салон на Централно управление на БАН ще се състои паметна вечер, посветена на акад. Николай Хайтов. \r\n***\r\nОт 18.30 часа в галерия „Нюанс” ще бъде представена изложба живопис „Рисунки” на Калина Мавродиева.\r\n***\r\nВ 19.00 часа в Българския културен център на ул. „Веслец” 13 ще се състои церемония по награждаване на победителите в класацията „ТОП ИКТ Работодател” за 2017 г. \r\n***\r\nОт 20.00 часа в хотел „Best Western Premier Sofia Airport” ще се проведе третото издание на Националните Медицински награди 2017.\r\n*** \r\nОт 10.30 часа в сградата на Драматичен театър „Никола Вапцаров” ще се проведе пресконференция по повод премиерата на  спектакъла „В полите на Витоша” по П.К.Яворов.  \r\n***\r\nОт 09.00 часа в Бизнес инкубатора ще се проведе форум „Директни програми за финансиране от Европейския съюз”, където доказани експерти ще споделят опита си как се печелят и управляват проекти по някои от най-популярните европейски финансиращи процедури, като COSME, ERASMUS+, Програма Хоризонт 2020 – Инструмент за МСП и др.\r\n***\r\nОт 17.00 часа, в Магазия 1 на Морска гара с изложба на гладиаторски шлемове на скулптора Васко Ернст Бърдаров и дизайнера Лилия Колева – Бардарова от Бърд-Арт студио ще бъде открит Фестивал на изкуствата.\r\n***\r\nОт 11.00 часа в главната зала на предверието на Професионалната гимназията по туризъм „Проф. Д-р Асен Златаров“ ще бъде представено кулинарно ателие, водено от френски шеф-готвач Ален Тет, преподавател в Професионалната гимназия по туризъм и хотелиерство Жорж Фреш, Монпелие.\r\n***\r\nОт 14.00 до 16.00 часа в офиса на ГЕРБ на ул. „Георги Бенковски” №1 народният представител Бонка Банкова орагнизира приемна за граждани.\r\n***\r\nОт 18.00 часа в Централния офис на ПП ГЕРБ - Варна председателят на Жени ГЕРБ Ирена Соколова ще участва в организирания от областната дамска структура на партията форум на тема: „Умереността като принцип за постигане на по-добри резултати”.\r\n***\r\nОт 10.00 часа в зала 302 на Общината ще се проведе пресконференция на 13-годишната Кристиана Кирилова от СУ „Емилиян Станев”, спечелила голямата награда на международния музикален конкурс „Златна ябълка”, провел се в Молдова.\r\n***\r\nОт 11.00 часа в Регионалния пресклуб на БТА ще се проведе пресконференция по повод предстоящото откриване на второто издание на изложението-конкурс Младежко техническо творчество в Горна Оряховица. Изложението ще се проведе от 12 до 14 октомври.\r\n***\r\nОт 17.30 часа в ИЗ „Рафаел Михайлов” ще бъде открита изложбата „По другата повърхност” с куратор Красимир Русев.\r\n***\r\nОт 17.30 часа в НЧ „Надежда 1869” ще се проведе среща с писателя Георги Жеков и новата му книга „Живот без диети”.\r\n***\r\nОт 18.30 часа на стадион „Ивайло” ще се проведе Европейска квалификация за младежи до 17-годишна възраст: България – Украйна.\r\n***  \r\nОт 18.30 часа в НЧ „Надежда 1869“ ще се проведе среща с писателя Георги Жеков и новата му книга „Живот без диети“.\r\n***\r\nОт 09.00 часа Държавен архив – Враца обявява ден на отворените врати по повод 65 години от създаването си, като ще представи юбилейно издание по повод 140- години от Освобождението на Враца.\r\n***\r\nОт 10.30 часа ЕВК „Св. Софроний Врачански“ ще отбележи 30-годишнина от своето създаване.\r\n***\r\nОт 17.30 часа в Синята зала на Младежкия дом ще се проведе поетичен рецитал по повод 75-тия юбилей на поета Иван Пенев. \r\n***\r\nОт 17.30 часа в РБ „Христо Ботев“ ще бъде представена книгата „Вие сте тук“ на Петър Пунчев.\r\n***\r\nОт 12.00 часа на централния площад във Вършец  ще се проведе митинг на недоволните граждани от по-високата цена на водата.\r\n***\r\nОт 14.30 часа в детския отдел на Регионална библиотека „Априлов – Палаузов“ ще се проведе обучение за работа с робота „Лего“ в рамките на Европейската седмица на програмирането.\r\n***\r\nОт 09.00 часа ще се проведе извънредното заседание на Общинския съвет.\r\n***\r\nОт 10.00 часа в Детска градина №32 Държавен куклен театър „Дора Габе” ще представи спектакъл „Косе Босе”.\r\n***\r\nОт 12.00 часа в Концертна зала „Добрич” ще бъде представен проект „Кралят на музикалните инструменти”, финансиран от бюджета на Община Добрич, по Програмата за финансиране на граждански инициативи в полза на местната общност, 2017 г.\r\n***\r\nДържавен архив – Добрич организира Ден на отворените врати по повод 66 години от създаването на държавните архиви в България, в рамките на което ще бъде представена витрина „Из документалното богатство на архива”.\r\n***\r\nОт 18.00 часа в Дома на културата ще бъде открит седемнайстия творчески сезон на НЧ „ Възродена Искра“. \r\n***\r\nОт 11.00 часа в Регионалния пресклуб на БТА кметът на с. Тотлебен и Красимир Танчев от „Милкана” ООД ще дадат пресконференция на темата „Втори пешеходен поход Плевен – Тотлебен под мотото „Да слезем от колите и да повървим пеша!”, който ще се състои на 14 октомври.\r\n***\r\nОт 11.00 часа в регионалния пресклуб на БТА ще се състои пресконференция по повод 120-ата годишнина от юридическата регистрация на Тракийско дружество „Воевода Руси Славов“ – Пловдив. \r\n***\r\nОт 16.00 до 18.00 часа в офиса на ПП ГЕРБ  в район „Тракия” в блок 91, общинският съветник Иван Вичков ще има приемен ден за граждани. \r\n***\r\nОт 10.00 часа в Музея на спорта ще се проведе пресконференция по повод началото на възстановителната дейност на емблематичната бивша Музикална гимназия в гр. Русе и трансформирането й в първия частен Нумизматичен музей в България. \r\n***\r\nОт 10.00 часа в Зала 1 на Областната администрация ще се проведе заседание на Постоянната комисия по земеделие, гори, рибарство и аквакултури.\r\n***\r\nОт 10.00 часа в зала 2 на Общината ще се проведе пресконференция по повод фестивала „Здравей, Здраве!”, който ще популяризира здравословния начин на живот\r\n***\r\nОт 11.00 часа в общинската зала „П. Р. Славейков“ зам.-министърът на образованието и науката Таня Михайлова ще открие първата Национална среща, посветена на училищната психология.\r\n***\r\nОт 11.00 часа в в зала №2 на Община Стара Загора ще се проведе среща на тема „Училищната психология – реалности и перспективи”.\r\n***\r\nОт 12.00 часа в Дневния център „Св. св. Козма и Дамян” РБ „Захарий Княжески” организира среща, изложба и уъркшоп в рамките на Ден на психичното здраве.\r\n***\r\nОт 15.00 часа в Международния младежки център – Стара Загора ще се проведе обучение на тема: „Заедно срещу антициганизма в България”.\r\n***\r\nОт 18.00 часа в Художествена галерия ще бъде представена изложба живопис на Димо Генов.\r\n***\r\nОт 19.00 часа в Кукления театър ще бъде представена драматизация „Живота бяс“ по текстове на Ф. М. Достоевски.\r\n*** \r\nОт 10.00 часа в зала 203 на общината ще бъде даден редовен брифинг.\r\n*** \r\nОт 10.00 до 16.00 часа в Държавен архив ще се проведе Ден на отворените врати.\r\n*** \r\nОт 11.00 часа в зала 309 на Шуменски университет „Епископ Константин Преславски” ще се проведе Ден на кариерата.\r\n*** \r\nОт 13.00 часа в Регионалния пресклуб на БТА ще се състои пресконференция на ФК „Атлетик – Шумен“ по повод инцидент с деца от клуба при футболен мач в Девня.", "date": "2017.10.10", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2017/10/10/2444786/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Група нобелови лауреати за мир призоваха към посредничество за политическата криза между Испания и Каталуния, предаде  Washington Post.\r\nКоментарът идва в писмо, изпратено в навечерието на срещата  на парламента на Каталуния, в която лидерите на сепаратистите искат да ускорят процеса на отделянето на региона си. \r\nНобеловият лауреат за мир Джоуд Уилямс заяви, че писмото до момента е подписано и от наградените Мейрийд Магуайър, Ригоберта Мену и Ширин Ебади. \r\nПисмото сочи, че „никоя страна не е без грешки“ в процеса, но призовава за „посредничество и преговори към мирно разрешаване на настоящата криза“. \r\nУилямс посочи, че писмото ще бъде публикувано по-късно на сайта на Женската нобелова инициатива. \r\n***\r\nЕвропейският съюз, Германия, Франция, Русия и Китай изразиха притесненията си заради възможното оттегляне на САЩ от иранското ядрено споразумение, предава Iran Daily.\r\nФедерика Могерини заяви, че спазването на условията, които бяха начертани с ядреното споразумение от страна на Иран, е доказано в поне осем отделни случая.\r\nВреме е да се „инвестира в международното сътрудничество“ и „да се отварят нови канали, а не да се унищожават тези, които имаме“, заяви тя по време на видео конференция.\r\nВъзможността Вашингтон да се оттегли от пакта, предизвика притеснения, както в Русия и Китай, така и сред американските съюзници от Европа.\r\nВ понеделник ядрената агенция към ООН потвърди, че Иран спазва споразумението, което бе сключено през 2015-та година.\r\n„Мога да потвърдя, че ядрените ангажименти на Иран се спазват“, заяви началникът на Международната агенция за атомна енергетика Юкия Амано.\r\nГерманският външен министър Зигмар Габриел също заяви, че страната му „не иска да види това споразумение разтрогнато“.\r\nГоворителят на Кремъл Дмитрий Песков от своя страна каза, че възможното оттегляне на САЩ от споразумението ще има „негативни последствия“.\r\nГоворителят на китайското външно министерство Хуа Чунянг каза, че иранското ядрено споразумение е добър пример за мирното разрешаване на конфликтите и проблемите в света.\r\n„В контекста на регионалната стабилност, Франция е притеснена от всякакви действия, които могат да засилят настоящите кризи“, заяви говорителят на френското външно министерство Агнес Роматет Еспейн.\r\n***\r\nСлед ареста на Метин Топуз – турски гражданин и служител в Генералното консулство на САЩ В Истанбул, напрежението между двете държави прерасна във взаимно замразяване за неопределен срок на визовото обслужване, пише вестник „Ватан”.  Днес това напрежение получи и ново измерение. По повод окончателното си отпътуване от Турция посланикът на САЩ Джон Бас е поискал протоколна среща на учтивост от министъра на правосъдието Абдюлхамит Гюл. Турският министър обаче категорично е отказал а го приеме, посочва още „Ватан”.\r\n***\r\nВъоръжените сили на Турция съобщиха в понеделник, че военни части са започнали експедиционна дейност в сирийската провинция Идлиб, в съответствие с постигнатото в Астана споразумение за деескалация, съобщава вестник Daily Sabah.\r\nВ изявлението, публикувано на уебсайта на турската армия, се посочва, че военните елементи, които участват в мониторинговите сили, са започнали експедицията си на 8 октомври. Съгласно разпространения текст,  целите на зоните за премахване на ескалацията, обявени на 30 декември 2016 г. и гарантирани от Турция, Русия и Иран чрез Астанския процес, са да се увеличи ефективността на режима за прекратяване на огъня чрез прекратяване на въоръжените сблъсъци, предоставяне на хуманитарна помощ на нуждаещите се, създаване на подходящи условия за завръщането на разселените лица и подкрепа за създаването на условия за мирно разрешаване на конфликта.\r\n***", "date": "2017.10.10", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/10/10/2444787/alsat-m-makedoniya-nikola-dimitrov-zayavi-che-pregovorite-za-imeto-shte-zapochnat-sled-mestnite-izbori-v-makedoniya.html", "text": "Министърът на външните работи на Македония Никола Димитров заяви, че процесът на преговорите за името на страната заедно с Гърция ще започне след местните избори в Македония, предаде местната медия “Алсат М“.\r\nТой заяви това време на срещата си в Скопие със своите шведски и финландки колеги Мартот Валстрьом и Тимо Сойни. Димитров посочи, че въпросното посещение се случва в „много важно време за страната“.  Виктор Турмаков", "date": "2017.10.10", "title": "„Алсат М“ (Македония): Никола Димитров заяви, че преговорите за името ще започнат след местните избори в Македония"}
{"url": "http://www.focus-news.net/news/2017/10/10/2444788/mkd-makedoniya-harvatiya-shte-obyavi-strategiya-za-vavezhdane-na-evroto.html", "text": "Министър-председателят на Хърватия Андрей Пленкович съобщи, че страната ще приеме стратегия за въвеждане на еврото, предаде македонската медия “МКД“.\r\nПленкович вече заяви, че се застъпва за въвеждането на еврото, след което може да следва официална молба за членство на Хърватия във валутния механизъм ERM II.\r\nВ момента от страните членки на ЕС единствено България официално кандидатства за ERM II. Всяка страна, която се е присъединила към Съюза има законово задължение да въведе еврото, но няма краен срок кога това ще се случи, нито приемането на общата валута е едностранно решение.\r\nАко хърватското правителство поиска влизане в ERM II,  тя трябва да  убеди Европейската комисия и другите държави от Еврозоната, че контролира публичния си дълг.\r\nСмята се, че еврото може да замени  хърватска валута най-рано през началото на 2022 г. или 2023 г. Виктор Турмаков", "date": "2017.10.10", "title": "„МКД“ (Македония): Хърватия ще обяви стратегия за въвеждане на еврото"}
{"url": "http://www.focus-news.net/news/2017/10/10/2444789/the-spain-report-pressekretaryat-na-upravlyavashtata-v-ispaniya-partiya-posochi-che-liderat-na-kataluniya-mozhe-da-priklyuchi-kato-luis-kompanis-razstrelyan-prez-1940-godina.html", "text": "Прессекретарят на управляващата испанска Народна Партия Пабло Касадо заяви по време на пресконференция, че Карлес Пучдемон, настоящият лидер на Каталуния „може да приключи“ като своя предшественик на поста Луис Компанис, който също обявява независимостта на региона на 6 октомври 1934 г., предаде  The Spain Report.\r\n„Нека се надяваме, че нищо няма да бъде обявено утре, защото може би личността, която ще обяви това, ще приключи като личността, обявила същото преди 83 години“, заяви Касадо. \r\nКасадо не уточни дали има предвид случилото се месеци след 6 октомври 1934 г., когато Компанис е арестуван и осъден на 30 години затвор за въстание от тогавашните испански централни власти или за случилото се с него след това.  След като успява да избяга във Франция след Испанската гражданска война, Компанис е предаден от нацистите на режима на Франсиско Франко, съден пред военен съд и разстрелян на 15 октомври 1940 г. \r\nКаталунските сепаратисти и редица представители на опозицията в Испания незабавно реагираха гневно на думите на Касадо. \r\n„Да, Пабло Касадо, ние знаем как нашият президент Компанис приключва – разстрелян от армията. Хубаво ли ви е да напомняте това на беззащитни хора?“, коментира депутатът от каталунския парламент Жоан Тарда. \r\n„Касадо казва, че Пучдемон може да приключи като Компанис, който е изтезаван и разстрелян. Или е глупав, или безотговорно провокативен“, смята председателят на испанската партия „Подемос“ Пабло Иглесиас. Неговият съпартиец Иниго Ерехон призова Касадо „или незабавно да се извини, или да подаде оставка“. „Той е подпалвач“, добави политикът.  Виктор Турмаков", "date": "2017.10.10", "title": "The Spain Report: Прессекретарят на управляващата в Испания партия посочи, че лидерът на Каталуния „може да приключи“ като Луис Компанис, разстрелян през 1940 година"}
{"url": "http://www.focus-news.net/news/2017/10/10/2444790/washington-post-frenski-ministar-zayavi-che-stranata-y-nyama-da-priznae-ednostrannoto-otdelyane-na-kataluniya.html", "text": "Френският министър на Европейските въпроси Натали Лусо заяви, че страната ѝ няма да признае Каталуния, ако тя едностранно обяви независимост от Испания, предаде  Washington Post.\r\n„Ако има обявяване на независимост, тя ще е едностранна и няма да бъде призната“, заяви Лусо.  Тя добави, че обявяването на независимостта може да доведе до това Каталуния незабавно да излезе от Европейския съюз. \r\nОчаква се регионалният лидер на Каталуния Карлес Пучдемон да се обърне към парламента на областта във вторник вечерта, за да обсъди настоящата политическа ситуация.  Виктор Турмаков", "date": "2017.10.10", "title": "Washington Post: Френски министър заяви, че страната й няма да признае едностранното отделяне на Каталуния"}
{"url": "http://www.focus-news.net/news/2017/10/10/2444791/simitli-otbelyaza-105-ata-godishnina-ot-izbuhvaneto-na-balkanskata-voyna-i-osvobozhdenieto-si-s-bogata-praznichna-programa-obzor.html", "text": "С тържествена сесия на Общински съвет – Симитли, състояла се в Народно читалище „Св. Климент Охридски“ бе поставено началото на честванията по повод избухването на Балканската война и освобождението на общината от турско робство, случило се преди 105 години. Специалното заседание на местния парламент бе открито от неговия председател Владимир Христов, който подложи на гласуване решение за удостояването на акад.Христо Григоров, председател на Български червен кръст и внук на легендарния български революционер Ичко Бойчев, със званието „Почетен гражданин на Симитли“. Гласуването бе явно, като 100 % от общинските съветници дадоха своето положително становище. Отличието се връчва на акад. Григоров заради тесните връзки, които той има със Симитли като внук на войводата Ичко Бойчев, който на четвъртия ден от избухването на Балканската война през 1912 година освобождава Симитли от турско робство. Заместник-кметът на Симитли Евгения Георгиева в резюме разказа интересни исторически факти около освобождението на Симитли, а също така представи с няколко думи и самата биография на акад. Григоров. Кметът на Община Симитли Апостол Апостолов лично връчи почетния плакет на акад. Григоров. \r\nОт своя страна акад. Христо Григоров каза, че децата трябва да знаят, че нашите деди са се борили за нашата свобода. „Ние искаме децата ни да знаят и помнят, защото ако те не знаят за подвизите на нашите герои, то те и държавата ни нямат бъдеще“, каза още акад. Григоров. Той допълни, че всички ние сме тези, които градим миналото на децата ни, но и спомагаме за това те да знаят за своите традиции и история. „5 и 9 октомври са велики дати в нашата история. Приемам званието почетен гражданин с благодарност, защото то е символ, че помним нашите герои“, заяви акад. Григоров. \r\nМалко по-късно се състоя ритуал по полагане на цветя и венци пред паметника „100 години свобода“. На тържествената церемония присъстваха кметът на Симитли – Апостол Апостолов; народният представител Стефан Апостолов; председателят на Общински съвет – Симитли – Владимир Христов и общински съветници от местния парламент; заместник-кметовете на общината; кметове на малки населени места от общината; директорът Таня Янкова и преподаватели от СУ „Св. св. Кирил и Методий“ – Симитли; военни; жители и гости на града.\r\nВоеннослужещи от военно формирование 56 040 – Благоевград, заедно с граждани и гости отдадоха почести пред героите освободители. Ученици от СУ „Св. св. Кирил и Методий“ разказаха най-важните моменти от историята на Пиринска Македония. Всички присъстващи преклониха глава и коленичиха пред подвига и саможертвата на хилядите знайни и незнайни воини, дали живота си да бъдем свободни.\r\nЛивия НИНОВА", "date": "2017.10.10", "title": "Симитли отбеляза 105-ата годишнина от избухването на Балканската война и освобождението си с богата празнична програма (ОБЗОР)"}
{"url": "http://www.focus-news.net/news/2017/10/10/2444792/balgariya-komentari-v-svetovnite-medii-agentsiya-fokus.html", "text": "Министърът по Българското председателство на Съвета на ЕС Лиляна Павлова заяви, че страната ще повдигне въпроса за вдигането на санкциите спрямо Москва по време на шестмесечното си ротационно председателство в Съвета на ЕС, започващо на 1 януари 2018 г., предаде словашкият информационен портал  Parameter.sk.\r\n\"Премиерът Бойко Борисов и българското правителство считат, че е една от основните теми в дневния ред на предстоящите дискусии ще бъде въпросът за санкциите\" - каза Павлова. Тя  добави, че въпросът е обсъждан в различни формати и е направен анализ на щетите, причинени от санкциите и че трябва да се намери по-добро решение на тази ситуация. \"Мога да потвърдя, че тази тема има приоритет\", каза Павлова.\r\nПо-рано българският премиер Бойко Борисов и президентът на страната Румен Радев също настояха за оттегляне на санкциите.  Европейският съюз и САЩ въведоха наказателни мерки срещу Русия във връзка с окупацията на Крим и нейната роля в кризата в Източна Украйна.\r\n***\r\nНачинаещи руски художници посетиха  местата на бойна слава от Руско-турската война от 1877-1878 г. и ще създават творби, които ще участват в изложба през март 2018 г., посветена на 140 г. от освобождаването на България, предаде  РИА Новости.\r\nПрез 2018 г. ще се изпълнят точно 140 години от сраженията, решили изхода на войната. Руската група започва пътуването си по България с посещения на основните паметни места и музеи. Учениците ще изрисуват най-запомнящите се лица, събития и обекти. \r\n„Много атмосферен и колоритен град“, споделя впечатленията си за София ученичката Олга Антипова от Център за образование №548 „Царицино“. „Вдъхновяват ме хората, тяхната реч, цветове, прекрасен вид“, посочва младата художничка.\r\nЗавършващо звено от програмата стана лекция на директора на Националния исторически музей на България Божидар Димитров. „Нищо на света не е просто и лесно. Руснаците също мислеха, че ще изпратят няколко хиляди войници и ще спечелят войната. Но не става така“, с тези думи започна лекцията си професорът. \r\nБитката при Шипка, където обединените руски, български, румънски и фински войници се сражават за освобождаването на България от Османско иго, става знаково сражение, завинаги сплотило двата братски народа. \r\n***\r\nБългарският филм „Слава\" на Кристина Грозева и Петър Вълчанов спечели голямата награда на VIII Фестивал на европейското и средиземноморското кино, който бе проведен в югозападния словенски град Пиран, съобщава вестник The Slovenia Times.\r\nБългаро-гръцката продукция е социално натоварена драма за корупцията. „Слава“ е отлична критика за корумпираното общество и медии\", категорично бе тричленното жури, което отреди голямата награда за лентата.\r\n„Това е филм с отличен сценарий и актьорско майсторство, който успява да изгради една голямата история за балканския манталитет от малко събитие от периферията\", допълни още журито.\r\n***\r\nПонякога определено вино изглежда подходящо за определена ситуация, а не за първото ястие. Бях в подходящото настроение за „Тежък ден“ Каберне и „Тежък ден“ Шардоне, когато ги опитах и си пожелах да имам още поводи да пия всяко от тях – не само заради името на сладкото куче на етикета, но и защото вината наистина си струват, пише авторитетното американско издание Washington Post, в секцията си за храни и напитки.\r\nТези вина са пример за високостойностно и евтино вино от Източна Европа, в този случай – България. Сега, докато някой не излезе с вино наречено „Тежка седмица“, можем да я допълним с вкусната граморна ветрушка от Австрия и две евтини красавици от Франция.\r\n***", "date": "2017.10.10", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2017/10/10/2444793/politico-smyatan-za-favorit-kandidat-za-premier-na-chehiya-e-obvinen-v-izmami-sas-subsidii.html", "text": "Кандидатът за министър-председател на Чехия Андрей Бабиш е официално обвинен в измама с европейски субсидии на сумата от два милиона евро, предаде  Politico.\r\nПолицията е повдигнала обвинения срещу Бабиш, бивш министър на финансите на страната и на неговия заместник Ярослав Фалтинек за измами със земеделски субсидии от преди десетилетие. Смята се, че Бабиш стои зад план да придобива средства от  ЕС, които е трябвало да бъдат предназначени единствено за малки предприятия. \r\n„Получих решението за повдигане на криминално обвинение по този псевдослучай. Веднага обжалвах“, заяви Бабиш. \r\nМиналият месец долната камара на чешкия парламент гласува за свалянето на депутатския имунитет на двамата политици. Виктор Турмаков", "date": "2017.10.10", "title": "Politico: Смятан за фаворит кандидат за премиер на Чехия е обвинен в измами със субсидии"}
{"url": "http://www.focus-news.net/news/2017/10/10/2444794/the-independent-tereza-mey-predupredi-che-e-vazmozhen-brekzit-bez-sporazumenie.html", "text": "Британският министър-председател Тереза Мей предупреди обществото на страната да се готви за излизане от ЕС без споразумение, представяйки планове в случай, че се случи граничен срив за бизнеса и пътуващите, пише  The Independent.\r\nДокато надеждите за споразумение избледняват и във Великобритания, и в ЕС, министър-председателят представи „мерки за намаляване на щетите“. Те включват планове за установяване на обширни паркинги за камиони, които да се справят с дългите нови гранични проверки, които ще са необходими, за да се избегнат задръствания. \r\nМеждувременно в Брюксел настояването на Мей, че няма да допуска по-нататъшни компромиси при преговорите, бе разкритикувано. „Засега няма решение по първа крачка – процедурите по въпроса за развода, затова и топката е в полето на Великобритания“, заяви прессекретарят на ЕК Маргаритис Схинас. \r\n„Въпреки, че вярвам дълбоко, че е в наш интерес преговорите да успеят, отговорност на правителството е да бъде готово за всякакви възможности. Плановете са да се минимизират щетите за бизнеса и пътуващите“, заяви Мей по време на реч пред парламента на Великобритания. Планираните закони за уреждане на митниците след Брекзит ще бъдат изискани в случай на Брекзит без споразумение. \r\n„Търговците, които в момента търгуват единствено с ЕС, ще трябва да попълват задължително митнически декларации за първи път. Ефектът ще бъде най-сериозен там, където стоките пътуват с превозни средства. Няма да бъде желателно те да бъдат задържани по пристанищата. Законопроектът ще осигури това Великобритания да налага мито върху стоките, включително и тези, внасяни от ЕС“, пише в официално заявление на министър-председателя.  Виктор Турмаков", "date": "2017.10.10", "title": "The Independent: Тереза Мей предупреди, че е възможен Брекзит „без споразумение“"}
{"url": "http://www.focus-news.net/news/2017/10/10/2444795/ahlulbayt-talibanite-othvarliha-sluhovete-che-shte-se-sayuzyat-s-islyamska-darzhava.html", "text": "Прессекретарят на афганистанските талибани Забихула Муджахид заяви, че слуховете, че групировката му се съюзяват с „Ислямска държава“ на национално равнище, са погрешни. Преди дни местни медии цитираха началника на афганистанската полиция ген. Абдул Разик, че водачът на талибаните Мула Хайбатила Ахундзада е призовал подчинените си да избягват сблъсъци с „Ислямска държава“, предаде  AhlulBayt.\r\n„Талибанското ръководство нарежда на всички бойци да предотвратяват решително каквато и да е дейност на „Ислямска държава“, посочи Муджахид.  Той добави, че слуховете са част от негативната пропагандна кампания срещу талибаните. „Единство с група, която смята избиването на невинни и беззащитни мюсюлмани, не трябва да бъде възможно“, посочи той. \r\nПрез юни 2017 г. „Ислямска държава“ обяви война на талибаните, описвайки афганистанската групировка като „лицемери и помощници на неверниците“. По-късно талибаните посочиха, че са решили да се борят срещу „Ислямска държава“.  Виктор Турмаков", "date": "2017.10.10", "title": "AhlulBayt: Талибаните отхвърлиха слуховете, че ще се съюзят с „Ислямска държава“"}
{"url": "http://www.focus-news.net/news/2017/10/10/2444796/the-guardian-britanskite-ministri-sa-dalboko-pesimistichni-otnosno-pregovorite-za-brekzit.html", "text": "Високопоставен служител в британското правителство заяви пред вестник  The Guardian , че министрите от него остават дълбоко песимистични относно надеждите за прогрес по време на новия  кръг преговори за Брекзит, които ще започнат през ноември.  Те смятат, че министърът по въпросите, свързани с излизането от ЕС Дейвид Дейвис трябва да смени тона по време на преговорите.\r\n„Той може би ще се появи без усмивка на лицето“, посочи източникът. Правителството на Великобритания иска Европейската комисия да посочи, че вече е постигнат достатъчен прогрес по въпросите, свързани с уреждането на „развода“. Чак след това преговарящите ще могат да обсъдят бъдещите отношения между Блока и Великобритания.\r\nМинистър-председателят Тереза Мей се опита да подтикне комисията към действие, обявявайки, че „топката е в тяхното поле“.   Виктор Турмаков", "date": "2017.10.10", "title": "The Guardian: Британските министри са „дълбоко песимистични“ относно преговорите за Брекзит"}
{"url": "http://www.focus-news.net/news/2017/10/10/2444797/prezidentat-rumen-radev-prekrati-ksns-zaradi-lipsa-na-kvorum-i-nasrochi-novo-zasedanie-na-17-oktomvri-otnovo-na-tema-koruptsiya-obzor.html", "text": "Президентът Румен Радев прекрати КСНС заради липса на кворум и насрочи ново заседание на 17 октомври от 13.00 часа, отново на тема „Корупция“. Това стана ясно от думите на държавния глава след края на 3-часовия Консултативен съвет за национална сигурност (КСНС) на тема „Необходими законодателни мерки за противодействие на корупцията“. Решението си той обоснова, като обясни, че са започнали задълбочени дебати, които не са продължили поради отсъствието и напускането на част от членовете на Съвета заради международни ангажименти, въпреки предварително потвърденото им участие в заседанието на Съвета. По думите му именно това е довело до загуба на кворум. Радев отбеляза, че пробив в борбата с корупцията ще стане възможен едва тогава, когато тя стане приоритет за българските политици пред техните вътрешни и международни ангажименти. Той подчерта, че за остротата на проблема с корупцията може да се съди по многобройните скандали в медиите, по срива на чуждестранните инвестиции, по незавидното място на България в множество престижни международни класации по темата и по препоръките и оценките на нашите европейски партньори. Според държавния глава корупцията сред лицата, заемащи висши държавни длъжности, е заплаха за националната сигурност, защото тя руши устоите на правовата държава, срива доверието на гражданите в българските институции, възпрепятства развитието на икономиката и повишаването на благосъстоянието на българските граждани. Румен Радев заяви още, че корупцията пряко или косвено бърка в джоба на всеки български гражданин и го поставя в унизително положение. \r\nПреди края на КСНС напуснаха зам.-председателят на ПП ГЕРБ и председател на парламентарната група Цветан Цветанов, финансовият министър Владислав Горанов, лидерът на ДПС Мустафа Карадайъ и председателят на „ВОЛЯ“ Веселин Марешки. Пред журналисти Цветанов заяви, че с Горанов и Карадайъ си тръгват заради ангажименти в чужбина. Премиерът Бойко Борисов пък пристигна на заседанието с час и половина закъснение, тъй като проведе среща с министъра на икономиката Емил Караниколов и протестиращите служители на оръжейния завод „Емко“. Никой от лидерите на „Обединени патриоти“ не дойде при президента Румен Радев, за да обсъди антикорупционните законодателни мерки. Единственият им представител бе Явор Нотев, който е и зам.-председател на Народното събрание.  \r\nЛидерът на БСП Корнелия Нинова разчете случилото се бойкот на заседанието от страна на управляващите. \"Г-н Борисов дойде с час и половина закъснение. Ключови министри ги нямаше като г-жа Екатерина Захариева, която отговаря за реформата. Ключови фигури и членове на Консултативния съвет си тръгнаха предварително като г-н Горанов, г-н Цветанов, поради което кворумът се провали и заседанието не можа да свърши с решение. Т.е тези, които не искат да се борят с корупцията, постъпват по този начин - бягат от отговорността за вземане на решение\", заяви Нинова. По думите ѝ кворумът се е разпаднал точно когато се е стигнало до вземане на решения. Тя определи днешното заседание като провал и подчерта, че така не се прави политиката. Нинова поясни, че по време на дискусията в КСНС за антикорупционното законодателство са останали на различни мнения по две теми - дали единният антикорупционен орган трябва да има разследващи функции, или само трябва да проверява декларации и да прави административни процедури и наказания. По думите ѝ недовършен е останал и въпросът кой да назначава органа. \r\nМинистърът на правосъдието Цецка Цачева бе категорична, че не става дума за бойкот и изрази изненадата си от подобни твърдения, туй като такива изказвания не са направени по време на самото заседание. Тя обясни, че по-рано от заседанието са си тръгнали Цветан Цветанов и Мустафа Карадайъ, тъй като са имали полет около 13.00 часа и заедно с парламентаристи от останалите парламентарни групи са в Брюксел на заседание на Интерпол. По думите ѝ предварително е било ясно, че вицепремиерът и министър на външните работи Екатерина Захариева е на международен форум на НАТО във Варшава, което е отдавна поет ангажимент. Цачева допълни, че Красимир Каракачанов като вицепремиер и министър на отбраната пък е във Франция по покана на президента Еманюел Макрон и изпълнява задължение, поето от визитата на френския президент по-рано лятото тази година. Правосъдният министър уточни, че министър-председателят Бойко Борисов категорично е заявил, че за следващото заседание на КСНС след седмица министрите, които по право са членове на КСНС, ще бъдат на заседанието дори да има предварителни ангажименти, за да продължи дискусията. \r\nЛидерът на „ВОЛЯ“ Веселин Марешки обясни пред журналисти, че е свидетел на безпрецедентен и безплоден, ялов опит за създаване от корумпираната политическа класа на нов орган, с който да имитират противокорупционна дейност. От думите му стана ясно, че подкрепя изказаното становище от Лозан Панов, че е абсолютно безсмислено създаването на нов орган, създаден от същите тези хора, които преди това са създали БОРКОР, КОНПИ, ДАНС и прокуратурата, и в момента казват, че тези институции работят много слабо. „Обединихме се около това с г-н Панов, че няма логика следващият орган, който ще създадат тези хора, заради които България е най-корумпираната в Европа, да започне да работи“, заяви Марешки и подчерта, че от ВОЛЯ ще гласуват против и по двата законопроекта – на ГЕРБ и БСП.\r\nЗам.-председателят на ПП ГЕРБ и председател на парламентарната група на партията Цветан Цветанов написа в официалния си профил в социалната мрежа „Фейсбук“, че коментарът на уважаваната от него Корнелия Нинова, че е бойкотирал заседанието на КСНС, е изключително некоректен и спекулативен. Той подчерта, че е напуснал заседанието поради отдавна планиран служебен ангажимент в чужбина като председател на Комисията по вътрешна сигурност и обществен ред в Народното събрание и ще участва в заседание на Съвместната група за парламентарен контрол на дейността на Агенцията на Европейския съюз за сътрудничество в областта на правоприлагането (Европол) на 9 и 10 октомври в Брюксел. „Важно е да отбележа също, че участвам във форума заедно с народните представители Димитър Лазаров (ГЕРБ), Филип Попов (БСП) и Мустафа Карадайъ (ДПС). Като председател на ПГ на „БСП за България“ г-жа Нинова добре знае това, защото съгласувах с нея като председател на най-голямата опозиционна група в парламента състава на българската делегация. И не на последно място: участието на българските представители във форума беше потвърдено много преди насрочването на датата за КСНС“, пояснява още Цветан Цветанов.\r\nМалко по-късно от правителствената информационна служба разпространиха позиция, в която се посочва, че правителството е извело като приоритет в своята работа системната борба с корупцията по всички етажи на властта и приемането на антикорупционно законодателство до края на годината. От там уточняват, че отсъствието на вицепремиерите Екатерина Захариева и Красимир Каракачанов, както и по-ранното тръгване на министъра на финансите Владислав Горанов, от заседанието на КСНС е обосновано с международни ангажименти на страната ни и на съответните министри. „Правителството изразява пълна подкрепа на усилията на Президента на Република България да консолидира институционалните действия в борбата с корупцията и ще продължи да участва активно в този процес. Всякакви твърдения за бойкот на заседанието на КСНС са спекулация“, се посочва още в позицията на кабинета.Агенция „Фокус“ припомня: На 4 октомври Министерският съвет прие проекта на антикорупционния закон. Той обаче трябва да бъде гласуван и в парламента. От ГЕРБ и от БСП са изготвили два отделни законопроекта. Според този на ГЕРБ трябва да се създаде нов антикорупционен орган, в който ще бъдат събрани няколко структури. Сред тях ще са КОНПИ и БОРКОР. В законопроекта се предлага председателят да се избира от Народното събрание по предложение на народните представители. Заместникът му и членовете на комисията също се избират от парламента, но по предложение на председателя. В проекта на ГЕРБ е заложена възможността за оперативно-издирвателна дейност.\r\nОт БСП предлагат да бъде създадена специална агенция „Антикорупция\". Според БСП, за да бъде новият орган ефективен, той не може да е просто механичен сбор от съществуващи институции с драстично различаващи се правна природа, същност, цели, дейности, функции и правомощия, каквито предложения съществуват. За да се гарантира неговата независимост и самостоятелност с проектозакона се предлага той да се назначава с указ на президента на републиката за срок от пет години, с възможност само за едно последователно подновяване. Предлага се председателят да бъде подпомаган от трима заместник-председатели, които да се избират с квалифицирано мнозинство от две трети от Народното събрание. \r\nЛюба АЛЕКСИЕВА", "date": "2017.10.10", "title": "Президентът Румен Радев прекрати КСНС заради липса на кворум и насрочи ново заседание на 17 октомври, отново на тема „Корупция“ (ОБЗОР)"}
{"url": "http://www.focus-news.net/news/2017/10/10/2444798/aleksey-pushkov-statutat-na-krim-nyama-da-se-izmeni-nezavisimo-ot-dumite-na-redzhep-tayip-erdogan.html", "text": "Руският сенатор Алексей Пушков заяви, че статутът на Крим няма да се промени, каквото и да говори турският президент Реджеп Тайип Ердоган за това дали той принадлежи на Русия или не, предаде РИА Новости.\r\nПо-рано Ердоган заяви по време на съвместна пресконференция с украинския си колега Петро Порошенко, че Турция подкрепя суверенитета на Украйна и не признава „незаконната анексия“ на Крим. \r\n„Дали Ердоган признава принадлежността на Крим към Русия или не, от това статута на Крим няма да се измени. Той знае това и просто кара Порошенко да се чувства добре“, заяви Пушков на профила си в социалната мрежа „Туитър“.  Виктор Турмаков", "date": "2017.10.10", "title": "Алексей Пушков: Статутът на Крим няма да се измени, независимо от думите на Реджеп Тайип Ердоган"}
{"url": "http://www.focus-news.net/news/2017/10/10/2444799/the-telegraph-velikobritaniya-gotvi-boyni-planove-v-sluchay-na-voyna-sreshtu-severna-koreya.html", "text": "Великобритания се подготвя в случай на война срещу Северна Корея. КНДР е отблизо наблюдавана поради страховете, че може да изстреля нова ракета с дълъг обхват на действие във вторник, за да отбележи годишнината от основаването на управляващата си партия, пише  The Telegraph.\r\nРазкрито е, че в плановете се придвижва участието на най-новия британски самолетоносач „Кралица Елизабет“, който в момента все още не е преминал през изпитания с полети на самолети. \r\n„Имаме много кораби за изпращане: разрушители „Тип-45“, фрегати „Тип-23“. И новият ни самолетоносач може да бъде приет на служба, ако нещата отидат по дяволите“, съобщи високопоставен източник от британското правителство. \r\n„Кралица Елизабет“, който зае пристана си в Портсмут през август, трябва да бъде приет на служба едва през 2020 г. Възможното му по-рано приемане може да се сравни със случилото се по време на Фолклендската война.\r\n„Във Фолклендите ние реагирахме бързо и тогава приехме кораба „Илюстриъш“ ускорено. Това бе реакция в защита на британска територия. В случая със Северна Корея Великобритания ще бъде част от обединена световна коалиция. Ще видим каква подкрепа да дадем“, посочи източник от британския флот. \r\nПо-рано миналата седмица британският министър на отбраната Майкъл Фалън заяви, че страната ще увеличи бюджета си за отбрана заради нарастващата заплаха от Северна Корея. Той посочи, че присъства риск Великобритания да стане цел на пхенянската ядрена и ракетна програми.  „Лондон е по-близо до Северна Корея, отколкото Лос Анджелис“, напомни той. Виктор Турмаков", "date": "2017.10.10", "title": "The Telegraph: Великобритания „готви бойни планове“ в случай на война срещу Северна Корея"}
{"url": "http://www.focus-news.net/news/2017/10/10/2444800/fox-news-statuya-na-hristofor-kolumb-v-roud-ayland-e-bila-oskvernena.html", "text": "Статуята на Христофор Колумб в град Провиденс в американския щат Роуд Айлънд е била открита осквернена в деня, бележещ откриването на Америка, предаде  Fox News.\r\nСтатуята на Колумб на площада, носещ неговото име в Провиденс е била открита залята с червена и черна боя. Тя е била изписана и с нецензурни думи спрямо откривателя. \r\nГоворител на местното кметство посочи, че боята ще бъде почистена. Полицията е започнала разследване.\r\nПрез последните месеци статуите на Колумб биват постоянно осквернявани по цялата територия на САЩ, включително две в съседния щат Кънектикът през изминалия уикенд.  Виктор Турмаков", "date": "2017.10.10", "title": "Fox News: Статуя на Христофор Колумб в Роуд Айлънд е била осквернена"}
{"url": "http://www.focus-news.net/news/2017/10/10/2444801/reuters-kraynata-desnitsa-iska-avstriya-da-se-prisaedini-kam-antimigrantskite-strani-v-es.html", "text": "Крайнодясната австрийска Партия на свободата иска да стане определяща за изграждането на управляващата коалиция, след парламентарните избори в страната на 15 октомври и иска Австрия да се присъедини към Вишеградската четворка, съпротивляваща се на миграцията, предаде  Reuters.\r\nПартията на свободата, която най-вероятно ще бъде част от следващата управляваща коалиция в Австрия, също така настоява за по-децентрализиран Европейски съюз. \r\n„Ние ще засилим връзките с Вишеградската четворка и ще бъде добре, ако може би станем част от нея“, заяви председателят на партията Хайнц-Кристиан Щрахе по време на предизборен дебат. Партията на свободата и социалдемократите се борят за второ място на изборите в неделя като се очаква, според последните допитвания и двете да получат около 25% от гласовете. \r\nПартията на свободата най-вероятно ще получи място в следващата управляваща коалиция, предвид това, че Народната партия ще получи около 33% от гласовете и най-вероятно няма да получи абсолютно мнозинство в парламента. \r\nЛидерът на Народната партия Себастиан Курц също, както и Щрахе, хвали унгарския министър-председател Виктор Орбан, че изгражда гранична ограда срещу мигрантите.  Виктор Турмаков", "date": "2017.10.10", "title": "Reuters: Крайната десница иска Австрия да се присъедини към антимигрантските страни в ЕС"}
{"url": "http://www.focus-news.net/news/2017/10/10/2444802/the-daily-express-lord-kmetat-na-londonskoto-siti-iska-prehodat-po-vreme-na-brekzit-da-prodalzhi-pet-godini.html", "text": "Лорд-кметът на Лондонското Сити Андрю Пармли заяви, че за да се избегне „ръбът на пропастта“ Великобритания се нуждае от петгодишен преходен период, за да може бизнесът да има яснота какво ще се случи след излизането на страната от Европейския съюз, пише  The Daily Express. По време на речта си във Флоренция преди дни министър-председателят Тереза Мей заяви, че преходният период ще бъде две години.\r\nСпоред Пармли две години няма да са достатъчни за бизнеса във Великобритания и призова за повече яснота и за по-дълъг преходен период.  „Казваме още от деня след Брекзит, че искаме по-дълъг преходен период. Не искаме да виждаме ръба на пропастта. Ние искаме нежно и стабилно продължаване на търговията с нашите европейски партньори“, добави той.\r\n„Опасявам се, че ако не получим сигурност достатъчно скоро, ще станем свидетели как хората просто ще напуснат Лондон, което няма да е добро нито за икономиката, нито за страната, нито дори и за Европа“, смята лорд-кметът.   Виктор Турмаков", "date": "2017.10.10", "title": "The Daily Express: Лорд-кметът на Лондонското Сити иска преходът по време на Брекзит да продължи пет години"}
{"url": "http://www.focus-news.net/news/2017/10/10/2444803/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лорд-кметът на Лондонското Сити Андрю Пармли заяви, че за да се избегне „ръбът на пропастта“ Великобритания се нуждае от петгодишен преходен период, за да може бизнесът да има яснота какво ще се случи след излизането на страната от Европейския съюз, пише  The Daily Express. По време на речта си във Флоренция преди дни министър-председателят Тереза Мей заяви, че преходният период ще бъде две години.\r\nСпоред Пармли две години няма да са достатъчни за бизнеса във Великобритания и призова за повече яснота и за по-дълъг преходен период.  „Казваме още от деня след Брекзит, че искаме по-дълъг преходен период. Не искаме да виждаме ръба на пропастта. Ние искаме нежно и стабилно продължаване на търговията с нашите европейски партньори“, добави той.\r\n„Опасявам се, че ако не получим сигурност достатъчно скоро, ще станем свидетели как хората просто ще напуснат Лондон, което няма да е добро нито за икономиката, нито за страната, нито дори и за Европа“, смята лорд-кметът.  \r\n***\r\n Великобритания се подготвя в случай на война срещу Северна Корея. КНДР е отблизо наблюдавана поради страховете, че може да изстреля нова ракета с дълъг обхват на действие във вторник, за да отбележи годишнината от основаването на управляващата си партия, пише  The Telegraph.\r\nРазкрито е, че в плановете се придвижва участието на най-новия британски самолетоносач „Кралица Елизабет“, който в момента все още не е преминал през изпитания с полети на самолети. \r\n„Имаме много кораби за изпращане: разрушители „Тип-45“, фрегати „Тип-23“. И новият ни самолетоносач може да бъде приет на служба, ако нещата отидат по дяволите“, съобщи високопоставен източник от британското правителство. \r\n„Кралица Елизабет“, който зае пристана си в Портсмут през август, трябва да бъде приет на служба едва през 2020 г. Възможното му по-рано приемане може да се сравни със случилото се по време на Фолклендската война.\r\n„Във Фолклендите ние реагирахме бързо и тогава приехме кораба „Илюстриъш“ ускорено. Това бе реакция в защита на британска територия. В случая със Северна Корея Великобритания ще бъде част от обединена световна коалиция. Ще видим каква подкрепа да дадем“, посочи източник от британския флот. \r\nПо-рано миналата седмица британският министър на отбраната Майкъл Фалън заяви, че страната ще увеличи бюджета си за отбрана заради нарастващата заплаха от Северна Корея. Той посочи, че присъства риск Великобритания да стане цел на пхенянската ядрена и ракетна програми.  „Лондон е по-близо до Северна Корея, отколкото Лос Анджелис“, напомни той.\r\n***\r\nБританският министър-председател Тереза Мей предупреди обществото на страната да се готви за излизане от ЕС без споразумение, представяйки планове в случай, че се случи граничен срив за бизнеса и пътуващите, пише  The Independent.\r\nДокато надеждите за споразумение избледняват и във Великобритания, и в ЕС, министър-председателят представи „мерки за намаляване на щетите“. Те включват планове за установяване на обширни паркинги за камиони, които да се справят с дългите нови гранични проверки, които ще са необходими, за да се избегнат задръствания. \r\nМеждувременно в Брюксел настояването на Мей, че няма да допуска по-нататъшни компромиси при преговорите, бе разкритикувано. „Засега няма решение по първа крачка – процедурите по въпроса за развода, затова и топката е в полето на Великобритания“, заяви прессекретарят на ЕК Маргаритис Схинас. \r\n„Въпреки, че вярвам дълбоко, че е в наш интерес преговорите да успеят, отговорност на правителството е да бъде готово за всякакви възможности. Плановете са да се минимизират щетите за бизнеса и пътуващите“, заяви Мей по време на реч пред парламента на Великобритания. Планираните закони за уреждане на митниците след Брекзит ще бъдат изискани в случай на Брекзит без споразумение. \r\n„Търговците, които в момента търгуват единствено с ЕС, ще трябва да попълват задължително митнически декларации за първи път. Ефектът ще бъде най-сериозен там, където стоките пътуват с превозни средства. Няма да бъде желателно те да бъдат задържани по пристанищата. Законопроектът ще осигури това Великобритания да налага мито върху стоките, включително и тези, внасяни от ЕС“, пише в официално заявление на министър-председателя. \r\n***\r\nВисокопоставен служител в британското правителство заяви пред вестник  The Guardian , че министрите от него остават дълбоко песимистични относно надеждите за прогрес по време на новия  кръг преговори за Брекзит, които ще започнат през ноември.  Те смятат, че министърът по въпросите, свързани с излизането от ЕС Дейвид Дейвис трябва да смени тона по време на преговорите.\r\n„Той може би ще се появи без усмивка на лицето“, посочи източникът. Правителството на Великобритания иска Европейската комисия да посочи, че вече е постигнат достатъчен прогрес по въпросите, свързани с уреждането на „развода“. Чак след това преговарящите ще могат да обсъдят бъдещите отношения между Блока и Великобритания.\r\nМинистър-председателят Тереза Мей се опита да подтикне комисията към действие, обявявайки, че „топката е в тяхното поле“.  \r\n***", "date": "2017.10.10", "title": "Преглед на някои от основните теми в британския  печат ( Агенция „Фокус“ )"}
{"url": "http://www.focus-news.net/news/2017/10/10/2444804/reuters-rumanskiyat-ministar-predsedatel-zayavi-che-obmislya-razmestvaniya-v-kabineta.html", "text": "Румънският министър-председател Михай Тудосе заяви, че обвиненията в корупция около трима министри са създали проблеми за страната и в правителството му и добави, че обмисля размествания в кабинета си, предаде  Reuters.\r\n„Има трима министри с проблеми, които наистина създават затруднения що се отнася до начина, по който обществото ни приема“, заяви Тудосе. Той добави, че обмисля да помоли министрите да подадат оставка. „Ще направя изявление тази седмица и ще поискам гласуване от управляващата коалиция“, добави той.\r\nАнтикорупционната прокуратура на Румъния съобщи през септември, че разследва вицепрезидента Севил Шаяде за злоупотреби със земеделски земи и е поискала също така парламентът да разследва министъра на европейските фондове Рована Плумб, която също има връзки със случая.  Прокурорите също така са пожелали разследване на министъра, отговарящ за отношенията между правителството и депутатите, Виорел Илие по случай за намеса в избора на служители в министерството.  И тримата министри отричат обвиненията.  Виктор Турмаков", "date": "2017.10.10", "title": "Reuters: Румънският министър-председател заяви, че обмисля размествания в кабинета"}
{"url": "http://www.focus-news.net/news/2017/10/10/2444805/prezidentat-rumen-radev-nalozhi-veto-varhu-zakona-za-otbranata-i-vaorazhenite-sili-obzor.html", "text": "Президентът Румен Радев наложи вето върху Закона за отбраната и въоръжените сили, който бе приет от 44-то Народното събрание на 27 септември 2017 г. Според държавният глава с § 1, с който се изменя чл. 79 от Закона за отбраната и въоръжените сили на Република България се въвеждат нови, завишени и кумулативно приложими изисквания за заемане на длъжността „постоянен секретар на отбраната“ като най-висш държавен служител в Министерството на отбраната. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм.\r\nС § 3 от приетия закон се предвижда удостоените с висше военно звание офицери да се представят в Комисията по отбрана на Народното събрание от министъра на отбраната или определен от него заместник-министър. По този начин законодателят създава нова фаза в процедурата за удостояване с висши военни звания, която се развива пред помощен орган на Народното събрание с участието на министъра на отбраната или определен от него заместник-министър. Държавният глава отбелязва, че това не намира опора в Конституцията и нарушава баланса между органите за ръководство на отбраната. Той посочва, че съгласно чл. 100, ал. 2 от Основния закон удостояването с висши военни звания е правомощие на президента, упражнявано по предложение на Министерския съвет. Това е споделената компетентност между правомощията на президента като върховен главнокомандващ и функциите на правителството по общо ръководство на Въоръжените сили и е израз на взаимодействието между два конституционно определени органа на държавата с оглед изключително значимите публични функции, осъществявани от висшия команден състав на Въоръжените сили. Според държавния глава представянето пред Комисията по отбрана, след като е изпълнен фактическият състав на удостояването с висше военно звание, създава усещането, че е самоцелно и единствено провокирано от факта на издадения указ. Освен това законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Това може да доведе до практическото обезсмисляне на разпоредбата, ако е необходимо отново да се представят вече представени лица. Тази неясна разпоредба, в която трудно се разпознава вложеният смисъл, не допринася за утвърждаването на правовата държава, отбелязва президента. Същевременно според него тя крие риск от политизиране на висшия команден състав на Въоръжените сили.Агенция „Фокус“ припомня: По време на дебатите на второ четене двата текста бяха сред най-обсъжданите. По време на дебатите за изслушването на офицерите, предложени за удостояване с висши офицерски звания лидерът на БСП Корнелия Нинова заяви, че законопроектът е нова атака срещу президента Румен Радев и призова ГЕРБ да спрат с войната срещу държавния глава. Тогава тя определи законопроекта като е грубо нарушение на разделението на властите, което не поражда правни последици, a е размахване на пръст към президентската институция. Тогава Милен Михов от „Обединени патриоти“ заяви, че БСП отново обявява война под чуждо име, като застава в защита на ненападнатия от никого президент Румен Радев. Той обясни, че ще бъде изработен действащ текст, който в бъдеще да урежда изслушването на удостоените с високата чест за звание български офицери. \r\nОтносно фигурата на постоянния секретар на отбраната депутатът от ГЕРБ Христо Гаджев тогава обяви, че промените са продиктувани от факта, че служебното правителство е назначило за постоянен секретар на отбраната човек без един ден административен стаж и така за 2 седмици този човек е станал най-висшият държавен служител в министерството. Гаджев уточни, че промените се предлагат с цел такива безобразия да не се случват повече. Пламен Манушев от ГЕРБ тогава поясни, че тази законова поправка за постоянния секретар на отбраната е нямало да бъде направена, ако служебното правителство не е направило това безпринципно назначение и опроверга тезите, че законопроектът е изготвен срещу президента Румен Радев.", "date": "2017.10.10", "title": "Президентът Румен Радев наложи вето върху Закона за отбраната и въоръжените сили (ОБЗОР)"}
{"url": "http://www.focus-news.net/news/2017/10/10/2444806/vzglyad-redzhep-tayip-erdogan-stava-priyatel-na-donald-tramp-no-bez-da-se-otkazva-ot-ruskite-s-400.html", "text": "Президентът на САЩ Доналд Тръмп на няколко пъти обеща да възстанови близките отношения с Турция, развалени от администрацията на неговия предшественик Барак Обама. Преди няколко седмици президентът на САЩ похвали турския си колега Реджеп Тайип Ердоган, заявявайки, че „е станал негов приятел“, предаде  Взгляд.\r\n„Смятам, че на равнище ръководство ще има разведряване. Тръмп и Ердоган ще се срещнат и поговорят. Но основните проблеми няма да изчезнат: проблемите с Фетхуллах Гюлен, бавната преориентацията на Турция към Русия и икономиката“, смята турският политолог Мурат Юртбилир. Според местни медии САЩ няма да се откажат от подкрепата на сирийските кюрди срещу „Ислямска държава“. В Анкара не забравят, че на 1 април по време на посещението на Ердоган в САЩ избухнаха сблъсъци между неговата охрана и кюрдски демонстранти. \r\nЗападът, особено САЩ и Германия реагират нервно на възможните доставки на ракетните комплекси руско производство С-400 в Турция. Чуват се заявления, че е необходимо да се въведат санкции срещу Анкара и за изключването на Турция от НАТО. \r\n„Подобна покупка излиза в общоприетата концепция на НАТО, което не може да не нервира Вашингтон и Брюксел“, сочи руският политолог Виктор Олевич. Но Анкара продължава сложната игра с Москва. По-рано турският външен министър Мевлют Чавушоглу заяви, е че при отказ от страна на Москва за съвместно производство на зенитно-ракетни комплекси С-400, турската страна може да анулира споразумението. \r\nНе трябва да се пропуска, че предишната седмица във Вашингтон бе приет един от лидерите на опозицията в Турция, заместник-председателят на Народната републиканска партия Озтюрк Йълмаз. Но именно той говори от името на турските власти, съобщавайки, че обкръжението на Ердоган продължава преговорите със САЩ за закупуване на противоракетни системи „Пейтриът“.  Виктор Турмаков", "date": "2017.10.10", "title": "Взгляд: Реджеп Тайип Ердоган става приятел на Доналд Тръмп, но без да се отказва от руските С-400"}
{"url": "http://www.focus-news.net/news/2017/10/10/2444807/anadolu-agency-irak-shte-poeme-kontrol-nad-mobilnata-mrezha-na-kyurdskiya-avtonomen-region.html", "text": "Иракското правителство обяви, че има план да поеме контрол над мобилните мрежи в северния Кюрдски автономен регион, предаде  Anadolu Agency.\r\n„Министерският съвет на Ирак реши, че всички мобилни телефонни мрежи в Кюрдския автономен регион трябва да бъдат поставени под контрола на федералното правителство“, пише в официално заявление на министър-председателя Хайдер ал Абади. Решението е част от мерките, предприети от Багдад срещу регионалното правителство на Иракски Кюрдистан в отговор на нелегитимния вот за обявяване на независимостта на областта. \r\nИракският министерски съвет също така сочи, че срещу обществените служители в Кюрдския автономен регион, които са замесени в референдума, ще бъдат предприети съдебни мерки.  Виктор Турмаков", "date": "2017.10.10", "title": "Anadolu Agency: Ирак ще поеме контрол над мобилната мрежа на Кюрдския автономен регион"}
{"url": "http://www.focus-news.net/news/2017/10/10/2444808/kommersant-ankara-iska-da-poluchi-proizvodstvenata-tehnologiya-na-s-400-moskva-ne-barza-da-spodelya.html", "text": "Турският външен министър Мевлют Чавушоглу заяви, че Анкара може да се откаже от придобиването на руските ПВО ракетни системи С-400 \"Триумф\", ако Москва откаже да позволи достъп до тяхното производство в страната. Руската страна не бърза да сподели технологиите, позовавайки се на съображения за сигурност, предаде Коммерсант.\r\nФактът, че Анкара може да откаже да купи от Москва C-400, ако страните не успеят да постигнат съгласие по тяхното съвместно производство, турския външен министър Мевлют Чавушоглу посочи пред местни медии. \"Ние не сме получили официален отказ по този въпрос, самият руски президент Владимир Путин ни каза, че могат да се предприемат стъпки за съвместно производство“, посочи той „Но ако Русия се отнася отрицателно към това, тогава можем да сключим споразумение с друга държава,\" уверен е министърът. \r\nРусия и Турция подписаха договор за доставка на четири батальона S-400 на обща стойност над два милиарда долара  през септември. Преговорите се проведоха в един много кратък период от време и само въз основа на лични срещи  между президентите Владимир Путин и Реджеп Тайип Ердоган. Виктор Турмаков", "date": "2017.10.10", "title": "„Коммерсант“: Анкара иска да получи производствената технология на С-400, Москва не бърза да споделя"}
{"url": "http://www.focus-news.net/news/2017/10/10/2444809/afp-12-dushi-sa-zaginali-pri-padane-na-avtobus-v-ezero-viktoriya-v-tanzaniya.html", "text": "12 души са загинали, след като автобус с пътници падна в езеро Виктория в северната част на Танзания, предаде  AFP.\r\nПрезидентът на страната Джон Магуфули съобщи, че е „шокиран и дълбоко разстроен от новината за гибелта на 12 души“, паднали в езерото.  \r\nАвтобусът се е придвижвал към ферибот, но излиза от пътя и пада във водата. Трима пътници са спасени от очевидци.  Виктор Турмаков", "date": "2017.10.10", "title": "AFP: 12 души са загинали при падане на автобус в езеро Виктория в Танзания"}
{"url": "http://www.focus-news.net/news/2017/10/10/2444810/balgarskoto-predsedatelstvo-na-saveta-na-es-e-vazmozhnost-balgariya-da-se-pokazhe-kato-tselogodishna-turisticheska-destinatsiya-obzor.html", "text": "Българското председателство на Съвета на ЕС е възможност България да се покаже като целогодишна туристическа дестинация. Това отчетоха на годишното заседание на Националния съвет по туризъм, на който бяха обсъдени дейности за периода на председателството на страната на Съвета на ЕС. Националният съвет бе открит с кворум от 24 членове на съвета от общо 36. Форумът се проведе в присъствието на министъра на туризма Николина Ангелкова, министъра на Българското председателство на Съвета на ЕС 2018 Лиляна Павлова, заместник-министърa на културата Амелия Гешева, както и представители на организации, нечленове на съвета. В своето приветствие министър Николина Ангелкова коментира, че Министерството на туризма ще участва с 6 събития, които са представени в календара на Българското председателство, свързани с туризъм. По думите ѝ основното събитие ще е през февруари, а неговата тема ще бъде икономика и икономически растеж. Министър Ангелкова обясни, че това ще представлява неформална среща на министрите на туризма. Други важни събития, които министър Ангелкова изброи са конференции, 2 събития в рамките на Дунавската стратегия, която България ще има възможност да председателства и среща през юни с организацията за Черноморско икономическо сътрудничество. Според министър Лиляна Павлова по-глобалната и дългосрочна цел е България да бъде позната по-добре като туристическа дестинация след европредседателството. Тя поясни, че по време на председателството се очаква у нас да бъдат реализирани над 32 хил. нощувки минимум. Министър Павлова допълни, че 2000 са ВИП гостите на председателството, които ще бъдат настанени в един хотел, който е спечелил обществената поръчка, като бюджетът за нощувките на ВИП гостите за Българското председателството възлизат малко над 400 хил. лв. За останалите нощувки Министерството препоръчва 21 хотели на територията на София.\r\nДеница КИТАНОВА", "date": "2017.10.10", "title": "Българското председателство на Съвета на ЕС е възможност България да се покаже като целогодишна туристическа дестинация (ОБЗОР)"}
{"url": "http://www.focus-news.net/news/2017/10/10/2444811/nezavisimaya-gazeta-noviyat-poslanik-na-sasht-v-rusiya-e-gotov-da-raboti-s-kremal-vaz-osnovata-na-pragmatizam-i-tarsene-na-vzaimnoizgodni-resheniya.html", "text": "Посланикът на САЩ в Москва Джон Хънтсман заяви, че възнамерява да работи с Кремъл въз основата на прагматизъм и търсенето на взаимноизгодни решения, предаде Независимая газета.\r\n„За никого не е тайна, че в момента отношенията между САЩ и Русия се намират на ниска точка“, заяви Хънтсман. „Разчитам да работя заедно с руското ръководство над изучаването на възможности за сътрудничество въз основата на прагматизъм и търсене на взаимноизгодни решения по проблемите, които стоят между нас. Там, където имаме разногласия, ще представям открито и прямо ценностите и интересите на САЩ и с уважение и без предразсъдъци ще изслушвам своите събеседници“, увери той.\r\n„Много се радвам, че пристигнах в Москва, готов съм да пристъпя към работа. Надявам се, че ще се срещам с руснаци от най-различни сфери на обществото“, отбеляза дипломатът.  Виктор Турмаков", "date": "2017.10.10", "title": "Независимая Газета: Новият посланик на САЩ в Русия е готов да работи с Кремъл „въз основата на прагматизъм и търсене на взаимноизгодни решения“"}
{"url": "http://www.focus-news.net/news/2017/10/10/2444813/a1on-makedoniya-pediatrite-v-sarbiya-sa-zagrizheni-za-namalenata-chestota-na-vaksiniraneto-na-detsata-v-stranata.html", "text": "Педиатрите в Сърбия са загрижени от  намаляването на броя на децата, които преминават през задължителна ваксинация и призова всички компетентни държавни органи да пристъпят към изготвянето на национален план за борба срещу влиянието на пропагандата срещу ваксините, предаде „A1oN“.\r\nПо време на срещата в Ниш на педиатрите от националната асоциация бе приета декларация, в която се подчертава готовността на педиатрите да се включат в популяризирането на ваксинацията. Педиатрите призоваха правителството да пристъпи към изготвяне на национален план за борба с тези, които са против ваксините. \r\nТе също отправиха призив  към медиите обективно да информират за ползите и положителните ефекти от ваксинацията, като трябва да се избягват санзациите и непроверените информации. Виктор Турмаков", "date": "2017.10.10", "title": "„A1oN“ (Македония) : Педиатрите в Сърбия са загрижени за намалената честота на ваксинирането на  децата в страната"}
{"url": "http://www.focus-news.net/news/2017/10/10/2444814/beliyat-dom-bezsporno-e-che-donald-tramp-napravi-poveche-za-pobedata-nad-islyamska-darzhava-otkolkoto-barak-obama.html", "text": "Прессекретарят на Белия дом Сара Сандърс заяви, че е „безспорно“, че президентът на САЩ Доналд Тръмп е направил повече за победата над „Ислямска държава“ в Ирак и в Сирия, отколкото неговия предшественик Барак Обама, пише  The Hill.\r\n„Докато критиците се впускат в празна реторика и неоснователни нападки, под командването на президента „Ислямска държава“ отстъпва, Северна Корея е изолирана, както никога преди и нашите съюзници в НАТО правят повече, за да плащат своя справедлив дял в нашата обща отбрана“, заяви по-рано вицепрезидентът на САЩ Майк Пенс. \r\nМинистърът на отбраната на САЩ Джеймс Матис посочи, че новите тактики на Доналд Тръмп срещу „Ислямска държава“ са накарали терористичната групировка да отстъпи. „Тръмп нареди тактичния подход да се промени от война на изтощение към обграждането на врага в неговите твърдини, за да можем да го унищожим“, заяви министърът.  Виктор Турмаков", "date": "2017.10.10", "title": "Белият дом: Безспорно е, че Доналд Тръмп направи повече за победата над „Ислямска държава“, отколкото Барак Обама"}
{"url": "http://www.focus-news.net/news/2017/10/10/2444817/rossiyskaya-gazeta-vladimir-putin-shte-provede-dve-sreshti-na-visoko-ravnishte-v-sochi.html", "text": "Тази седмица руският президент Владимир Путин планира редица събития - две срещи на високо равнище, разговори с колеги, както и среща с предприемачи от Германия. И всичко това ще се случи в Сочи, пише  Российская Газета.\r\nВ сряда, 11 октомври, ще се проведе среща на високо равнище на ОНД на ОНД и на Евразийската икономическа общност. Ще пристигнат президентите на Азербайджан, Армения, Беларус, Казахстан, Молдова, Таджикистан, Туркменистан и Узбекистан. \"Киргизстан ще бъде представен на ниво министър-председател, тъй като президентът е активно ангажиран в подготовката на изборите, които ще се проведат на 15 октомври,\"  посочи пред репортери помощникът на руския президент Юрий Ушаков. На срещата в Сочи ще бъде разгледан въпросът за  председателя на изпълнителния комитет на ОНД - очаква се с две години да се разширят правомощията на Сергей Лебедев.\r\nСрещата на високо равнище на Евразийската икономическа общност ще се проведе в тесен и в разширен състав.  Дневният ред включва обсъждането  на цифровата политика до 2025 г., задълбочаването на сътрудничеството с търговските и икономическите партньори, поканата на Молдова за отделни събития в Евразийската икономическа общност.\r\nНа 12 октомври, Путин ще остане в Сочи и ще се срещне с представители на бизнес средите в Германия. Виктор Турмаков", "date": "2017.10.10", "title": "Российская Газета: Владимир Путин ще проведе две срещи на високо равнище в Сочи"}
{"url": "http://www.focus-news.net/news/2017/10/10/2444818/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Тази седмица руският президент Владимир Путин планира редица събития - две срещи на високо равнище, разговори с колеги, както и среща с предприемачи от Германия. И всичко това ще се случи в Сочи, пише  Российская Газета.\r\nВ сряда, 11 октомври, ще се проведе среща на високо равнище на ОНД на ОНД и на Евразийската икономическа общност. Ще пристигнат президентите на Азербайджан, Армения, Беларус, Казахстан, Молдова, Таджикистан, Туркменистан и Узбекистан. \"Киргизстан ще бъде представен на ниво министър-председател, тъй като президентът е активно ангажиран в подготовката на изборите, които ще се проведат на 15 октомври,\"  посочи пред репортери помощникът на руския президент Юрий Ушаков. На срещата в Сочи ще бъде разгледан въпросът за  председателя на изпълнителния комитет на ОНД - очаква се с две години да се разширят правомощията на Сергей Лебедев.\r\nСрещата на високо равнище на Евразийската икономическа общност ще се проведе в тесен и в разширен състав.  Дневният ред включва обсъждането  на цифровата политика до 2025 г., задълбочаването на сътрудничеството с търговските и икономическите партньори, поканата на Молдова за отделни събития в Евразийската икономическа общност.\r\nНа 12 октомври, Путин ще остане в Сочи и ще се срещне с представители на бизнес средите в Германия.\r\n***\r\n Посланикът на САЩ в Москва Джон Хънтсман заяви, че възнамерява да работи с Кремъл въз основата на прагматизъм и търсенето на взаимноизгодни решения, предаде Независимая газета.\r\n„За никого не е тайна, че в момента отношенията между САЩ и Русия се намират на ниска точка“, заяви Хънтсман. „Разчитам да работя заедно с руското ръководство над изучаването на възможности за сътрудничество въз основата на прагматизъм и търсене на взаимноизгодни решения по проблемите, които стоят между нас. Там, където имаме разногласия, ще представям открито и прямо ценностите и интересите на САЩ и с уважение и без предразсъдъци ще изслушвам своите събеседници“, увери той.\r\n„Много се радвам, че пристигнах в Москва, готов съм да пристъпя към работа. Надявам се, че ще се срещам с руснаци от най-различни сфери на обществото“, отбеляза дипломатът. \r\n***\r\nТурският външен министър Мевлют Чавушоглу заяви, че Анкара може да се откаже от придобиването на руските ПВО ракетни системи С-400 \"Триумф\", ако Москва откаже да позволи достъп до тяхното производство в страната. Руската страна не бърза да сподели технологиите, позовавайки се на съображения за сигурност, предаде Коммерсант.\r\nФактът, че Анкара може да откаже да купи от Москва C-400, ако страните не успеят да постигнат съгласие по тяхното съвместно производство, турския външен министър Мевлют Чавушоглу посочи пред местни медии. \"Ние не сме получили официален отказ по този въпрос, самият руски президент Владимир Путин ни каза, че могат да се предприемат стъпки за съвместно производство“, посочи той „Но ако Русия се отнася отрицателно към това, тогава можем да сключим споразумение с друга държава,\" уверен е министърът. \r\nРусия и Турция подписаха договор за доставка на четири батальона С-400 на обща стойност над два милиарда долара  през септември. Преговорите се проведоха в един много кратък период от време и само въз основа на лични срещи  между президентите Владимир Путин и Реджеп Тайип Ердоган.\r\n***\r\nПрезидентът на САЩ Доналд Тръмп на няколко пъти обеща да възстанови близките отношения с Турция, развалени от администрацията на неговия предшественик Барак Обама. Преди няколко седмици президентът на САЩ похвали турския си колега Реджеп Тайип Ердоган, заявявайки, че „е станал негов приятел“, предаде  Взгляд.\r\n„Смятам, че на равнище ръководство ще има разведряване. Тръмп и Ердоган ще се срещнат и поговорят. Но основните проблеми няма да изчезнат: проблемите с Фетхуллах Гюлен, бавната преориентацията на Турция към Русия и икономиката“, смята турският политолог Мурат Юртбилир. Според местни медии САЩ няма да се откажат от подкрепата на сирийските кюрди срещу „Ислямска държава“. В Анкара не забравят, че на 1 април по време на посещението на Ердоган в САЩ избухнаха сблъсъци между неговата охрана и кюрдски демонстранти. \r\nЗападът, особено САЩ и Германия реагират нервно на възможните доставки на ракетните комплекси руско производство С-400 в Турция. Чуват се заявления, че е необходимо да се въведат санкции срещу Анкара и за изключването на Турция от НАТО. \r\n„Подобна покупка излиза в общоприетата концепция на НАТО, което не може да не нервира Вашингтон и Брюксел“, сочи руският политолог Виктор Олевич. Но Анкара продължава сложната игра с Москва. По-рано турският външен министър Мевлют Чавушоглу заяви, е че при отказ от страна на Москва за съвместно производство на зенитно-ракетни комплекси С-400, турската страна може да анулира споразумението. \r\nНе трябва да се пропуска, че предишната седмица във Вашингтон бе приет един от лидерите на опозицията в Турция, заместник-председателят на Народната републиканска партия Озтюрк Йълмаз. Но именно той говори от името на турските власти, съобщавайки, че обкръжението на Ердоган продължава преговорите със САЩ за закупуване на противоракетни системи „Пейтриът“. \r\n***", "date": "2017.10.10", "title": "Преглед на някои от основните теми в руския  печат ( Агенция „Фокус“ )"}
{"url": "http://www.focus-news.net/news/2017/10/10/2444819/premierat-boyko-borisov-razporedi-rabotna-grupa-da-prouchi-i-obsadi-vsichki-vazmozhni-varianti-po-sluchaya-s-orazheyniya-zavod-emko-obzor.html", "text": "Министър-председателят Бойко Борисов прие представители на протестиращите работници в оръжейния завод „Емко“, които настояваха да изложат проблемите си лично пред него. Позицията им за развитието на ситуацията през последните месеци беше представена от собственика на предприятието Емилиян Гебрев и членове на Инициативния комитет. Именно тази среща наложи закъснението на премиера с час и половина за заседанието на Консултативния съвет за национална сигурност (КСНС) по темата, свързана с антикорпуционните законодателни мерки. \r\nНа срещата Борисов е заявил, че винаги е бил на мнение, че трябва да се изслушват страните и да се намери решение в диалог. Прието е било предложението му още в рамките на деня да започнат преговори между ръководството на предприятието и Министерството на икономиката за изчистване на спорните въпроси около сключените от „Емко“ договори.\r\nФинансовият директор на завода Димитрина Маркова заяви пред журналисти, че Борисов е изслушал и двете страни – и министър Караниколов, и тях. От думите ѝ стана ясно, че премиерът е разпоредил във вторник да се реализира работна среща в държавната „Кинтекс“, чийто принципал е министърът, да се изяснят всички казуси и да му се докладва. Маркова уточни, че протестите ще продължат, ако не се върне изходната ситуация към май месец, когато е започнала атаката към тях. В сряда са планирали нов протест, на който ще дойдат може би повече от 1500 души. По думите ѝ от утрешното дипломатично решение на министър Караниколов ще зависи дали протестите им ще продължат.\r\nЕмилиян Гебрев също подчерта, че настояват нещата да се възстановят такива, каквито са били май месец. На въпрос как е възможно договорът  да бъде върнат на „Емко“, след като е прехвърлен на друг, той отговори, че това не е техен проблем, а този, който го е прехвърлил, трябва да го върне. Според него, ако всичко се върне на изходна позиция от май месец, те ще си понесат всички загуби, без да имат каквито и да било претенции. Той бе категоричен, че ако е на мястото на Караниколов след такъв скандал и такива груби грешки, за да си запази честта и достойнството, на часа и секундата, би подал оставката си. „Аз това бих направил. А сега дали той ще си я подаде, или не, е въпрос на морал и на вътрешно разбиране“, каза още Гебрев.Агенция „Фокус“ припомня: На 6 октомври държавата върна лиценза на оръжейното дружество „Емко“, който бе отнет, тъй като фирмата е нарушавала правилата за безопасност като най-сериозното нарушение е съхраняване на боеприпаси на работната площадка, с което се застрашавал животът на работниците и населението. Въпреки върнатия лиценз работниците от дружеството както и колегите им от \"Дунарит\" излязоха на протест на площад „Независимост“. Причината за недоволството им е, че заради процедурата по отнемане на лиценза, дружеството е загубило поръчки от държавната „Кинтекс\", които са пренасочени към друга държавна фирма - \"ВМЗ Сопот\".\r\nНа 9 октомври в телевизионно интервю министърът на икономиката Емил Караниколов напомни, че оръжейното дружество „Емко“ е свободно да продава произведената си продукция, след като лицензът му беше върнат. С оглед на това Емил Караниколов изрази недоумение защо продължават протестите на работниците от „Емко“ и видя в това опит за „рекет“ към държавата.\r\nЛюба АЛЕКСИЕВА", "date": "2017.10.10", "title": "Премиерът Бойко Борисов разпореди работна група да проучи и обсъди всички възможни варианти по случая с оръжейния завод „Емко“ (ОБЗОР)"}
{"url": "http://www.focus-news.net/news/2017/10/10/2444820/deutsche-welle-frantsiya-shte-prieme-prez-sledvashtite-dve-godini-10-hil-legalni-bezhantsi.html", "text": "Президентът на Франция Еманюел Макрон заяви, че страната му възнамерява в близките две години да даде разрешение за официален прием на 10 хил. бежанци от неевропейски страни. При взаимодействие с Управлението на ООН по въпросите за бежанците Париж ще подготви 10 хил. места за преселване на бежанци, които в момента се намират в Турция, Ливан, Йордания, Нигер и Чад, предаде  Deutsche Welle  в рускоезичната си редакция.\r\nЕвропейската комисия през септември 2017 г. обяви целта си в близките две години да предостави легален достъп на най-малко 50 хил. бежанци. В Брюксел предполагат, че благодарение на тези мерки нелегалната миграция може да бъде съкратена. \r\nВ близките седмици в Чад и Нигер трябва да се открият първите съвместни имиграционни центрове на ООН и на френската агенция по въпросите за бежанците. Така в Париж искат да идентифицират тези, на които им е нужна помощ и защита, за да може след това да им предостави право на убежище. При това в Европа се надяват да спрат притока на бежанци, които искат да попаднат в Европа през Средиземно море.  Виктор Турмаков", "date": "2017.10.10", "title": "Deutsche Welle: Франция ще приеме през следващите две години 10 хил. легални бежанци"}
{"url": "http://www.focus-news.net/news/2017/10/10/2444821/afp-broyat-na-zaginalite-pri-gorskite-pozhari-v-kaliforniya-e-dostignal-do-10-dushi.html", "text": "Бушуващите в Калифорния в момента горски пожари са отнели живота на най-малко 10 души, предаде  AFP.\r\n„Шерифският офис потвърждава седем свързани с пожара смъртни случая в община Сонома. Нашите съболезнования за техните приятели и семейства“, съобщи шерифът на общината на профила си в социалната мрежа „Туитър“. \r\nОще трима души са загинали в други части на американския щат.  Виктор Турмаков", "date": "2017.10.10", "title": "AFP: Броят на загиналите при горските пожари в Калифорния е достигнал до 10 души"}
{"url": "http://www.focus-news.net/news/2017/10/10/2444822/ria-novosti-ot-yemen-kam-sauditska-arabiya-e-izstrelyana-balistichna-raketa.html", "text": "Според ирански медии, балистична ракета е изстреляна от територията на Йемен към Саудитска Арабия, предаде РИА Новости.\r\nРакетата е изстреляна по окръг Джизан в югозападната част на Саудитска Арабия. Няма данни за жертви и разрушения. Властите на кралството засега нямат коментар относно инцидента. \r\nТова не е първият опит за обстрел на територията на Саудитска Арабия. В края на юли в покрайнините на Мека бе прехваната ракета, отново изстреляна от територията на Иран. \r\nАрабската коалиция стовари отговорността за обстрела върху шиитските бунтовници-хути, определяйки го за „безнадежден опит за проваляне на хаджа“.  Виктор Турмаков", "date": "2017.10.10", "title": "РИА Новости: От Йемен към Саудитска Арабия е изстреляна балистична ракета"}
{"url": "http://www.focus-news.net/news/2017/10/10/2444823/sport-nataliya-vihlyantseva-se-klasira-na-vtori-krag-na-tenis-turnira-v-lints.html", "text": "Рускинята Наталия Вихлянцева се класира на втори кръг на тенис-турнира в Линц, побеждавайки парагвайката Сепеде Ройг с 6:0, 6:2.\r\nВ следващия кръг на турнира с награден фонд 225 хил. долара, Вихлянцева ще играе срещу победителката от мача между белгийката Елисон Ван Ейтванк и румънката Сорана Кърстя.  Виктор Турмаков", "date": "2017.10.10", "title": "Спорт: Наталия Вихлянцева се класира на втори кръг на тенис-турнира в Линц"}
{"url": "http://www.focus-news.net/news/2017/10/10/2444824/pregled-na-mezhdunarodnite-novini-do-6-chasa-agentsiya-fokus.html", "text": "Група нобелови лауреати за мир призоваха към посредничество за политическата криза между Испания и Каталуния.\r\nКоментарът идва в писмо, изпратено в навечерието на срещата  на парламента на Каталуния, в която лидерите на сепаратистите искат да ускорят процеса на отделянето на региона си. \r\nНобеловият лауреат за мир Джоуд Уилямс заяви, че писмото до момента е подписано и от наградените Мейрийд Магуайър, Ригоберта Мену и Ширин Ебади. \r\nПисмото сочи, че „никоя страна не е без грешки“ в процеса, но призовава за „посредничество и преговори към мирно разрешаване на настоящата криза“. \r\nУилямс посочи, че писмото ще бъде публикувано по-късно на сайта на Женската нобелова инициатива. \r\n*** Прессекретарят на управляващата испанска Народна Партия Пабло Касадо заяви по време на пресконференция, че Карлес Пучдемон, настоящият лидер на Каталуния „може да приключи“ като своя предшественик на поста Луис Компанис, който също обявява независимостта на региона на 6 октомври 1934 г.\r\n„Нека се надяваме, че нищо няма да бъде обявено утре, защото може би личността, която ще обяви това, ще приключи като личността, обявила същото преди 83 години“, заяви Касадо. \r\nКасадо не уточни дали има предвид случилото се месеци след 6 октомври 1934 г., когато Компанис е арестуван и осъден на 30 години затвор за въстание от тогавашните испански централни власти или за случилото се с него след това.  След като успява да избяга във Франция след Испанската гражданска война, Компанис е предаден от нацистите на режима на Франсиско Франко, съден пред военен съд и разстрелян на 15 октомври 1940 г. \r\nКаталунските сепаратисти и редица представители на опозицията в Испания незабавно реагираха гневно на думите на Касадо. \r\n„Да, Пабло Касадо, ние знаем как нашият президент Компанис приключва – разстрелян от армията. Хубаво ли ви е да напомняте това на беззащитни хора?“, коментира депутатът от каталунския парламент Жоан Тарда. \r\n„Касадо казва, че Пучдемон може да приключи като Компанис, който е изтезаван и разстрелян. Или е глупав, или безотговорно провокативен“, смята председателят на испанската партия „Подемос“ Пабло Иглесиас. Неговият съпартиец Иниго Ерехон призова Касадо „или незабавно да се извини, или да подаде оставка“. „Той е подпалвач“, добави политикът. \r\n*** Крайнодясната австрийска Партия на свободата иска да стане определяща за изграждането на управляващата коалиция, след парламентарните избори в страната на 15 октомври и иска Австрия да се присъедини към Вишеградската четворка, съпротивляваща се на миграцията.\r\nПартията на свободата, която най-вероятно ще бъде част от следващата управляваща коалиция в Австрия, също така настоява за по-децентрализиран Европейски съюз. \r\n„Ние ще засилим връзките с Вишеградската четворка и ще бъде добре, ако може би станем част от нея“, заяви председателят на партията Хайнц-Кристиан Щрахе по време на предизборен дебат. Партията на свободата и социалдемократите се борят за второ място на изборите в неделя като се очаква, според последните допитвания и двете да получат около 25% от гласовете. \r\nПартията на свободата най-вероятно ще получи място в следващата управляваща коалиция, предвид това, че Народната партия ще получи около 33% от гласовете и най-вероятно няма да получи абсолютно мнозинство в парламента. \r\nЛидерът на Народната партия Себастиан Курц също, както и Щрахе, хвали унгарския министър-председател Виктор Орбан, че изгражда гранична ограда срещу мигрантите. \r\n*** Руският външен министър Сергей Лавров предупреди американския си колега държавния секретар Рекс Тилърсън, че Вашингтон рискува да доведе нещата до неприемлива ескалация на напрежението със Северна Корея.\r\nПо време на телефонен разговор с Тилърсън, Лавров подчерта „неприемливостта на ескалирането на напрежението на Корейския полуостров, до което водят американските военни приготовления“.\r\nПървият дипломат на Русия призова за „разрешаване на различията изключително чрез дипломатически мерки“.\r\n*** Президентът на Украйна Петро Порошенко благодари на турския си колега Реджеп Тайип Ердоган за потвърждаването на турската подкрепа за украинския суверенитет и териториален интегритет.\r\n„За съжаление, въпреки всички мирни инициативи и усилия, включително и в нормандския формат, агресията на Руската федерация срещу Украйна продължава, както и окупацията на украински Крим. Заедно с президента Ердоган отбелязахме недопустимостта на ситуацията в полето на човешките права в Крим, където постоянно нещата се влошават заради репресивните действия на окупационните власти“, каза Порошенко на пресконференция след срещата си с Ердоган.\r\nТой добави, че обект на руски „тормоз“ са и кримските татари.\r\n„Днес се съгласихме да координираме действията си за защитата на правата и свободите на украинците в Крим“, каза Порошенко.\r\n***Турският президент Реджеп Тайип Ердоган заяви, че е разочарован от решението на американското посолство да прекрати визовите услуги в Турция.\r\n„Преди всичко това решение е много натъжаващо. Да бъде взето едно такова решение от американското посолство в Анкара на практика е много тъжно“, заяви Ердоган по време на пресконференция с украинския президент Петро Порошенко.\r\n***Турската армия ще се изправи пред силен отпор от страна на кюрдските сили, ако властите в Анкара решат да нахлуят в сирийската провинция Африн, заяви представител на местните кюрдски власти.\r\n„Всяка военна операция на турските сили в Африн ще се провали, тъй като ще предизвика сериозен и неочакван отпор“, заяви началникът на Отбранителния и самозащитен орган Резан Гило.\r\n„Турското нашествие има за цел да провали кюрдския проект в Северна Сирия, както и да наложи обсада над Африн. Турция не се интересува от борбата срещу терористите“, добави кюрдският представител.\r\n„Целта на турското правителство в Идлиб е да се попречи на кюрдите, да свържат кюрдските кантони на Сирия и да обявят федерация“, заяви кюрдският лидер от „Патриотичния съюз на Кюрдистан“ Хасан Салех.\r\n***  Прессекретарят на афганистанските талибани Забихула Муджахид заяви, че слуховете, че групировката му се съюзяват с „Ислямска държава“ на национално равнище, са погрешни. Преди дни местни медии цитираха началника на афганистанската полиция ген. Абдул Разик, че водачът на талибаните Мула Хайбатила Ахундзада е призовал подчинените си да избягват сблъсъци с „Ислямска държава“.\r\n„Талибанското ръководство нарежда на всички бойци да предотвратяват решително каквато и да е дейност на „Ислямска държава“, посочи Муджахид.  Той добави, че слуховете са част от негативната пропагандна кампания срещу талибаните. „Единство с група, която смята избиването на невинни и беззащитни мюсюлмани, не трябва да бъде възможно“, посочи той. \r\nПрез юни 2017 г. „Ислямска държава“ обяви война на талибаните, описвайки афганистанската групировка като „лицемери и помощници на неверниците“. По-късно талибаните посочиха, че са решили да се борят срещу „Ислямска държава“. \r\n*** Според ирански медии, балистична ракета е изстреляна от територията на Йемен към Саудитска Арабия.\r\nРакетата е изстреляна по окръг Джизан в югозападната част на Саудитска Арабия. Няма данни за жертви и разрушения. Властите на кралството засега нямат коментар относно инцидента. \r\nТова не е първият опит за обстрел на територията на Саудитска Арабия. В края на юли в покрайнините на Мека бе прехваната ракета, отново изстреляна от територията на Иран. \r\nАрабската коалиция стовари отговорността за обстрела върху шиитските бунтовници-хути, определяйки го за „безнадежден опит за проваляне на хаджа“. \r\n*** Американският министър на отбраната Джеймс Матис призова военните лидери на САЩ „да бъдат готови“ с военни опции за Северна Корея, които да се предоставят на президента Доналд Тръмп, ако дипломацията се провали.\r\n„Точно сега има водено от дипломацията усилие, което се изразява в икономически санкции, за да се върне Северна Корея от този път. А какво крие бъдещето? Нито вие, нито аз можем да кажем, но има едно нещо, което американската армия може да направи, и това е да сме готови, за да сме сигурни, че имаме военни опции, които президентът ни може да използва, ако се наложи“, заяви Матис пред Асоциацията на армията на САЩ.\r\n***Началникът на генералния щаб на армията на САЩ ген. Марк Майли заяви, че по отношение на предизвикателството, представлявано от ядрената и ракетната програми на Северна Корея, няма „алтернативи без риск“, но и че „няма безкрайно време за решаване на кризата“, предаде  CNN.\r\n„Пълномащабна война на Корейския полуостров ще бъде ужасяваща. Никой няма съмнение за това“, заяви ген. Майли по време на пресконференция във Вашингтон. Той добави, че би било неприемливо, ако Северна Корея придобие междуконтинентална балистична ракета с възможност за пренасяне на ядрено оръжие.\r\n„Това би било ужасяващо, без съмнение за това, както и удар по Лос Анджелис или Ню Йорк. Това би било равно ужасяващо“, добави той. Въпреки, че заяви, че армията е готова да реагира, генералът посочи, че „няма алтернативи без риск“. \r\n„Няма добри, лесни алтернативи, такива без риск. Това е невероятно сложна и невероятно опасна ситуация“, сочи ген. Майли. „Решението ще бъде взето от избраните представители на САЩ. Има ограничено време, предвид развитието на ракетната програма на Северна Корея“, добави той. \r\n***", "date": "2017.10.10", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/10/10/2444825/anton-todorov-podade-ostavka-kato-naroden-predstavitel-ot-pp-gerb-obzor.html", "text": "Антон Тодоров подаде оставка като народен представител от ПП ГЕРБ. Това стана ясно от негово писмо до ръководството на ГЕРБ. \"Заради опитите репликата ми да бъде превърната в етикет на партията, от която съм избран, на нейния лидери милионите хора, гласували за мен, моля да приемете оставката ми като народен представител\", се посочва с писмото. В него Тодоров благодари на всички за гласуваното доверие и възможността да бъде избран за народен представител от листата на ГЕРБ. По думите му в рамките на по-малко от десет дни е обект на безпрецедентна атака от среди, които никога няма да му простят разкритията, направени за олигархията, задкулисието и техните командири. Тук Тодоров визира действащи политици и бивши служители на тоталитарните служби. .\r\nАко оставката на Тодоров бъде приета от Народното събрание, мястото му ще бъде заето от следващия в листата на партията от 25 МИР-София - актьорът Евгени Будинов.Агенция „Фокус“ припомня: На 6 октомври въпрос за процедурата за закупуване на нов изтребител предизвика остра реакция у депутата от ГЕРБ Антон Тодоров. В предаването „Здравей, България“ по Нова телевизия се стигна до нападки от негова страна към журналиста Виктор Николаев. На въпрос на Виктор Николаев дали изборът на изтребителите „Грипен“ от служебното правителство е „продукт на определена шайка“, депутатът отговори: „Много силни думи употребявате. Ще Ви изядат хляба. Вече изядоха хляба на колежката ви. И тя малко така беше тръгнала в някаква посока, но сега виждам, че липсва столчето ѝ“.\r\nОт Нова определиха като недопустимо отправянето на заплахи от публични фигури към журналисти. В официална позиция от ГЕРБ заявиха, че свободната журналистика има правото да пита и да задава въпроси. „За нас няма лоши и неудобни въпроси, а неточни отговори. Всички изказани тези на народния представител Антон Тодоров са негово лично мнение“, се посочва в позицията.\r\nПо-късно в официална позиция Антон Тодоров обяви, че в случая е разбран превратно и думите му са изтълкувани абсолютно погрешно. Той поднесе извиненията си на журналиста Виктор Николаев. „Правя го заради моя култ към свободата, правя го заради всичко онова, за което се боря повече от 28 години и заради създалата се истерия в определени среди от тази моя реплика, която смятам, че не беше коректно разтълкуванa“, пишеше тогава в позицията си депутатът от ГЕРБ.\r\nНа 8 октомври председателят на ПГ на ГЕРБ и зам.-председател на партията Цветан Цветанов заяви на пресконференция, че Антон Тодоров се е извинил и това е достойна постъпка. Той подчерта, че Тодоров не е вложил в интервюто това, което е излязло в медийното пространство. „Изразихме позицията на партията и парламентарната група. Поднесохме извинение и се разграничихме от личното му мнение”, заяви той. „Напрежението беше много голямо през последните няколко дни и към Антон Тодоров. Той беше публично обявен като възможна кандидатура за Комисията по досиетата, имаше сериозно напрежение, което БСП провокира. Може би в един момент, когато има напрежение, човек допуска грешки“, коментира председателят на ПГ на ГЕРБ. \r\nВицепремиерът Томислав Дончев предложи, ако въпросната телевизия прецени, че е правилно, да извика в ефир Валери Симеонов и Антон Тодоров, за да имат възможност да разяснят какво са искали да кажат и ако има нужда някой да се извинява, да се извини. Той заяви, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. \r\nЛюба АЛЕКСИЕВА", "date": "2017.10.10", "title": "Антон Тодоров подаде оставка като народен представител от ПП ГЕРБ (ОБЗОР)"}
{"url": "http://www.focus-news.net/news/2017/10/10/2444826/api-dvizhenieto-po-pat-ii-55-kilifarevo-vaglevtsi-prohod-na-republikata-se-izvarshva-v-edna-lenta.html", "text": "Движението по път II-55  Килифарево-Въглевци – Проход на Републиката, се извършва в една лента, поради ПТП. Трафикът се регулира от \"Пътна Полиция\". Това бе предадено от пресцентъра на Агенция \" Пътна Инфраструктура\".  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2017.10.10", "title": "АПИ: Движението по път II-55 Килифарево-Въглевци – Проход на Републиката, се извършва в една лента"}
{"url": "http://www.focus-news.net/news/2017/10/10/2444827/regnum-oon-zabrani-dostapa-do-pristanishtata-na-korabite-narushili-sanktsiite-sreshtu-kndr.html", "text": "Комисията на Съвета за сигурност на ООН по санкциите спрямо Северна Корея забрани достъпа до пристанищата на корабите, уличени, че са транспортирали забранени стоки от КНДР, предаде  Regnum.\r\n„Има четири кораба-нарушители, които са открити от комисията“, съобщи нейният председател Хю Грифитс. Той посочи, че наказанията по отношение на собствениците на събовете „не означава замразяване на активи или забрана за пътуване“, но корабите за определено време ще получат забрана за влизане в международните пристанища. \r\nСпоред журналистите става реч за четири кораби, плаващи под флаговете на Коморските острови и островите Сейнт Китс и Невис, които са уличени за изнасяне от КНДР на забранени според санкциите на ООН въглища, риба и желязна руда. Виктор Турмаков", "date": "2017.10.10", "title": "Regnum: ООН забрани достъпа до пристанищата на корабите, нарушили санкциите срещу КНДР"}
{"url": "http://www.focus-news.net/news/2017/10/10/2444828/ekathimerini-politseyski-avtobus-prevozvasht-zatvornitsi-se-e-podpalil-kray-solun.html", "text": "Пожар е избухнал в понеделник, 9 октомври, в полицейски автобус, превозващ трима затворници в Солун. Един от пътниците на автобуса е бил ранен, пише  Ekathimerini.\r\nСмята се, че пожарът е избухнал заради механическа повреда. Затворниците са били прекачени на друго полицейско превозно средство.   Виктор Турмаков", "date": "2017.10.10", "title": "Ekathimerini: Полицейски автобус, превозващ затворници се е подпалил край Солун"}
{"url": "http://www.focus-news.net/news/2017/10/10/2444829/chosun-ilbo-yadrena-podvodnitsa-na-sasht-shte-pristigne-v-kraya-na-sedmitsata-v-yuzhna-koreya.html", "text": "САЩ изпращат своя ядрена подводница и самолетоносачна група във водите край Корейския полуостров на фона на нарастващото напрежение със Северна Корея, пише южнокорейският ежедневник  „Чосун Илбо“.\r\nПодводницата „Мичиган“ ще влезе на пристанището в Пусан в края на тази седмица, докато самолетоносачът „Роналд Рейгън“ ще пристигне следващата седмица.  Подводницата е въоръжена със 154 ракети „Томахоук“, които имат възможност да поразят ядрените и ракетни обекти на Северна Корея, както и президентския дворец на нейния лидер Ким Чун-ун. \r\n„Мичиган“ е дълга 170 метра и е с водоизместване от 18 хил. тона. Има възможност да стои под вода в течение на три месеца. Нейните ракети могат да поразяват точно чели на разстояние до 2300 км. \r\nСпоред южнокорейски източници американските кораби ще участват в общо учение с флота на Южна Корея следващата седмица в подготовки срещу нови провокации от страна на КНДР.  Виктор Турмаков", "date": "2017.10.10", "title": "„Чосун Илбо“ : Ядрена подводница на САЩ ще пристигне в края на седмицата в Южна Корея"}
{"url": "http://www.focus-news.net/news/2017/10/10/2444830/aktualna-patna-obstanovka.html", "text": "През нощта ще бъде предимно ясно и почти тихо. Минималните температури ще са между 3° и 8°. На 10.10.2017 г. на места в котловините в Западна България ще се образува краткотрайна мъгла или инверсионна облачност. През деня ще преобладава слънчево време. Временни увеличения на облачността ще има в следобедните часове, главно над планинските райони. Ще духа слаб, в източните райони до умерен северозападен вятър. Дневните температури ще се повишат и максималните ще са между 16° и 21°. Това съобщиха от Агенция „Пътна инфраструктура” (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: област София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; област Варна: от км 399+000 до км 386+000 – почистване на регули, шахти и ръчно косене. Срок  до 13.10.2017 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено движението в дясното платно /София - Благоевград/ в участъка от км 5+412 до км 11+570, поради ремонтни дейности при км  8+360. Движението се осъществява двупосочно в лявото платно /Благоевград – София/. Срок до 10.10.2017 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Петрохан” - забранен за МПС над 12 т;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ограничено е движение по път І-1 Видин-Монтана-Враца-Ботевград, поради ремонтни дейности по мостове и виадукти на \"Витиня\" на АМ \"Хемус\" за тежкотоварни автомобили над 10 тона. \r\nОбходен маршрут: от Видин в посока София е проход Петрохан или път II-16 през Своге. Срок до 30.11.2017 г.\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nобласт Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: Временно се ограничава движението в района на Владая от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 18.10.2017 г.; Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Ловеч: Брестница-Български извор от км 11+850 до км 13+000 движение с повишено внимание поради възстановяване на ограничителни системи. Срок до 11.10.2017г.; Сопот-Микре от км 25+300 до км 25+450 движение с повишено внимание поради възстановяване на ограничителни системи. Срок до 10.10.2017г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Кюстендил-с. Цървеняно от км 18+000 до км 34+000 – полагане на хоризонтална напречна маркировка. Срок до 13.10.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; Златни пясъци-Варна от км 83+000 до км 86+000 – почистване на регули. Срок до 13.10.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 Сунгурларе-Мараш – почистване на окопи и рязяне на храсти. Срок до 31.10.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 13.10.2017 г.;\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 13.10.2017 г.; път III-358 Шипково-Тетевен от км 22+500 до км 48+000 движение с повишено внимание – изсичане на храсти. Срок до 17.10.2017г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 13.10.2017г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-проход Петрохан за автомобили над 12 т. Движението е регулирано с пътни знаци. \r\nОбходен маршрут: Берковица-по път ІІІ-812-Спанчевци-Вършец-следва път ІІІ-162-Своге. Обхода от Монтана-Враца-Искърското дефиле. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІI-8105 с. Расово-с. Славотин от км 0+000 до км 22+199 – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 12.10.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 14.10.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Перник-Мещица от км 5+000 до км 8+000 – ремонт на асфалтова настилка. Срок до 13.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът ІІІ-3402 Славяново-Пордим от км 14+846 до км 21+068 се ограничава движението за всички МПС поради строително-монтажни работи в района на ЖП прелез на км 19+600 в чертите на Пордим. Срок до 15.10.2017 г.\r\nОбходен маршрут: \r\n- по направление Славяново-Пордим: Славяново-Обнова-Каменец-Пордим.\r\n- по направление Обнова-Пордим: Обнова-Каменец-Пордим.\r\nРемонтни дейности: \r\nПът III-118 в границите на гр. Д. Митрополия от км 23+057 до км 24+038 поради ремонтни дейности. Затваря се път на  III-118 и движението се пренасочва по обходи по улици на гр.Д.Митрополия с поставена вертикална сигнализация. Срок до 11.10.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 16.10.17 г.;път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 16.10.2017 г.; път ІІІ-706 от км 15+000 до км 20+700 Филаретово-Тича – ремонт асфалтова настилка. Срок до 16.10.17 г.;\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Соколовци-Смолян от км 101+900 до км 101+950 – движение с повишено внимание в свободната лента, съобразно създадената организация на движение, поради възстановяване и изграждане на пътен насип. Срок до 11.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n•\tПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n•\tШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 от км 4+000 до км 7+000 /в чертите на гр. Стралджа/, движение с повишено внимание, стесняване на една от лентите за движение  – ремонтни дейности по настилката. Срок до 13.10.2017 г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.10", "title": "Актуална пътна обстановка"}
{"url": "http://www.focus-news.net/news/2017/10/10/2444831/sport-islandiya-se-klasira-za-parvi-pat-na-svetovno-parvenstvo-po-futbol.html", "text": "Националният отбор по футбол на Исландия победи Косово с 2:0 в мач от последния кръг на класификациите за световното първенство, което ще се проведе през 2018 г. в Русия.\r\nТочни попадения отбелязаха Гилфи Сигурдсон в 40-та минута и Йохан Гудмундсон в 68-та минута.\r\nС тази победа Исландия успява да се класира на световното първенство. Това ще е първото участие на островната държава на мондиал.  Виктор Турмаков", "date": "2017.10.10", "title": "Спорт: Исландия се класира за първи път на Световно първенство по футбол"}
{"url": "http://www.focus-news.net/news/2017/10/10/2444832/predstoyashti-sabitiya-v-stranata-za-10-oktomvri-agentsiya-fokus.html", "text": "***\r\nОт 16.00 часа в Гербовата зала на „Дондуков“ 2 държавният глава Румен Радев ще връчи 15-ите президентски отличия „Джон Атанасов“ на млади български учени в областта на компютърните науки в четири категории. \r\n*** \r\nОт 09.00 часа в „София Хотел Балкан“ министърът на здравеопазването проф. Николай Петров ще открие Четвъртата годишна конференция „Иновации и добри практики в здравния сектор“.\r\n***\r\nОт 09.00 часа министърът на българското европредседателство Лиляна Павлова ще открие Глобален ИТ център за компетенции на европейска технологична компания Atos на ул. „Рачо Петков Казанджията“ №4.\r\n***\r\nОт 08.50 часа летище София ще посрещне рекордния за българско летище 5-милионния пътник. Той ще бъде поздравен от ръководството на летището и посрещнат с народни песни и танци на деца от столично училище.\r\n***\r\nОт 09.00 часа в София ТехПарк ще се проведе Международна конференция „От европейска към национална здравна политика“ под патронажа на ректора на МУ – София проф. д-р Виктор Златков, дм, във връзка със 100 годишнината на университета.\r\n***\r\nОт 09.00 часа в зала „Триадица” на Гранд хотел София Американската търговска камара в България организира дискусия на тема: Общият регламент за защита на личните данни в ЕС: Изисквания и предизвикателства за бизнеса”.\r\n***\r\nОт 09.30 часа ще започне заседанието на Съдийската колегия на Висшия съдебен съвет.\r\n***\r\nОт 09.30 часа 6-ти състав на Специализирания наказателен съд ще заседава по делото срещу Х. Кьосев, К. Димитров, И. Спасов за организиране и ръководене на организирана престъпна група, създадена с цел изнудване.\r\n***\r\nОт 09.30 часа 2-ри състав на Софийски градски съд ще заседава по делото срещу прокурор Димитър Захариев (чл. 143, ал. 1, чл. 338, ал. 1 НК)\r\n***\r\nОт 10.00 часа в Дома на Европа ще се проведе международната конференция „Бъдещето на Европа и българската перспектива”, организирана от Института за икономика и международни отношения и сп. „Икономист”. \r\n***\r\nОт 10.00 часа в сградата на КЕВР ще се проведе открито заседание за обсъждане на доклад, относно утвърждаване на пределна цена на топлинна енергия и определяне на преференциална цена на електрическа енергия от комбинирано производство на „Топлофикация Петрич” ЕАД.\r\n***\r\nОт 10.00 часа 8-ми състав на Специализирания наказателен съд ще заседава по делото срещу Д. Колев, Г. Банев, Ч. Дюлгеров, Ю. Кузнецов, Д. Шопов, И. Илиев и Й. Бозукова за организиране и ръководене на организирана престъпна група, създадена с цел изнудване.\r\n***\r\nОт 10.00 часа в БТА Българското сдружение за проучване на затлъстяването и съпътстващите го заболявания (БАСОРД) ще даде пресконференция, на която ще дискутира ролята на т.нар. „имитиращи” храни за развитието на наднормено тегло и въздействието им върху генома. Сдружението ще представи инициативата „Училище за здраве – за деца, родители и учители\" с принос към профилактиката на социално значими заболявания и предимно на детското затлъстяване.\r\n***\r\nОт 10.00 часа 4-ти състав на Специализирания наказателен съд ще заседава по делото срещу М. Георгиева, А. Ангелов, А. Янков, Г. Божилов, М. Кулишев, М. Стоянов, М. Георгиев, О. Попов, П. Цеков за образуване и ръководене на организирана престъпна група. \r\n***\r\nОт 10.00 часа 10-и състав на Специализирания наказателен съд ще заседава по делото срещу Р. Чолов и П. Иванова за образуване и ръководене на организирана престъпна група. \r\n***\r\nОт 10.00 часа 16-и състав на Специализирания наказателен съд ще заседава по делото срещу И. Игликов, Д. Игликов и М. Дойков за образуване и ръководене на организирана престъпна група. \r\n***\r\nВ 10.15 часа в кампуса на училището на ул. „Сияние” 1 в кв. „Панчарево“ ще бъде дадено началото на изграждането на новия артцентър към Англо-Американско училище.\r\n***\r\nОт 10.30 часа в София Лайв Клуб ще се проведе пресконференция на израелската певица Ясмин Леви. \r\n***\r\nОт 11.00 часа Административен съд София – град ще разгледа протеста на Върховна административна прокуратура срещу увеличаване цената на природния газ.\r\n***\r\nОт 11.00 часа в зала „София“ на „Гранд Хотел София“ ще бъде представен 15. брой на „Юридически барометър” – гражданска инициатива, която стартира през 2010 г.\r\n***\r\nОт 11.00 часа в изложбена зала „Архиви“ на ул. „Московска“ 5 Държавна агенция „Архиви“ организира пресконференция на тема „Българските държавни архиви пред предизвикателствата на Българското европредседателство“.\r\n***\r\nОт 11.00 часа в Националния пресклуб на БТА зам.-ректорът на Лесотехническия университет доц. д-р Нено Тричков ще даде пресконференция във връзка с началото на проекта „Подкрепа за развитието на научния капацитет в Лесотехническия университет“. В пресконференцията участие зще вземат и проф. д-р Румен Томов – координатор на проекта; Сабина Генева – счетоводител на проекта; Христина Стефанова и Владимир Томов – сътрудници към проекта.\r\n***\r\nОт 11.00 часа в Културния център „Люлин“ ще се проведе пресконференция във връзка със заключителната изложба по проект „Заедно творим на люлинския Крим”.\r\n***\r\nОт 12.00 часа в Пресклуб „България” на Националния стадион „Васил Левски” София2018 организира пресконференция.\r\n***\r\nОт 12.00 часа в Националния пресклуб на БТА Николай Колев – Босия ще даде пресконференция „Мятането на развалени домати по политици, администрация и магистратура е официално разрешено”.\r\n***\r\nОт 12.30 часа ръководството на Съюза на демократичните сили ще даде пресконференция в централата на партията на ул. „Г.С.Раковски” 134.\r\n*** \r\nОт 13.00 часа в зала 610 на Централно управление на НАП (бул. Дондуков 52) ще се проведе брифинг. На събитието ще бъде даден официален старт на втория сезон на Лотария с касови бележки, организиран от НАП.\r\n***\r\nОт 13.00 часа в Националния пресклуб на БТА Асоциацията на застрахователните брокери в България ще даде пресконференция във връзка с предстоящата Национална кръгла маса „Устойчиво развитие на застрахователния и осигурителния пазар в условията на динамична регулаторна среда” (14 – 15 октомври).\r\n***\r\nОт 13.00 часа 2-ри ти състав на Специализирания наказателен съд ще заседава по делото срещу О. Милчев, Г. Илиев, Т. Романов, Е. Стоянов, З. Танев, М. Георгиев, Н. Петков, Т. Танев, Г. Евлогиев, Е. Гарвански, Н. Данкинов, В. Савов, Е. Стоянова и У. Шейнова за образуване и ръководене на организирана престъпна група. \r\n***\r\nОт 13.00 часа 12-ти състав на Специализирания наказателен съд ще заседава по делото срещу С. Стефанов, М. Минчев, Я. Василев, Д. Миланов, К. Велинов, А. А. Хамуи, П. Сурчев, Г. Георгиев и М. Добрев за отвличане на лица. \r\n***\r\nОт 13.30 часа 11-ти състав на Специализирания наказателен съд ще заседава по делото срещу Р. Димитров за изнудване. \r\n***\r\nОт 14.00 часа в зала „Тържествена“ на Университета за национално и световно стопанство (УНСС) проф. Марио Монти ще изнесе публична лекция на тема „Могат ли националните политики да продължат да подкрепят международната интеграция? Случаят „Европейски съюз“.\r\n***\r\nОт 14.00 часа в сградата на Българска стопанска камара на ул. „Алабин” 16-20 ще се проведе семинар на тема „Психология на цените”, посветен на възможностите за увеличаване на продажбите и промяна на възприятието на цените в нашите клиенти чрез използване на специфични психологически техники. \r\n***\r\nОт 14.30 часа в Независимия театър на ул. „Върбица“12 водещи маркетингови специалисти и изследователи от България, Румъния и Германия ще участват в конференция „Разпали въображението“ и ще дискутират по темата за нагласите на потребителите в новата цифрова среда.\r\n***\r\nОт 14.30 часа 10-и състав на Специализирания наказателен съд ще заседава по делото срещу Д. Вангелов, Л. Мачанев и А. Христов за организиране и ръководене на организирана престъпна група.\r\n***\r\nОт 15.00 до 17.00 часа народният представител от „БСП за България” Христо Проданов и общинският съветник Борис Цветков ще бъдат на разположение на софиянци в постоянната приемна на БСП – София на ул. „Леге” №10, етаж 1.\r\n*** \r\nОт 15.30 часа в зала „Договори“ на Министерство на външните работи зам.-министър Георг Георгиев ще награди Лари Королов, канадски гражданин, виден деец на Македонската патриотична организация, с най-високото отличие на МВнР  - „Златна лаврова клонка“.\r\n***\r\nОт 16.00 часа в зала на 1 етаж в МБАЛ „Света София” ще се проведе безплатна лекция за здравословен начин на живот „Здрави Заедно”.\r\n***\r\nОт 17.00 до 19.00 часа в Българския културен център на ул. „Веслец” 13 ще се проведе кръгла маса/дискусия на тема „В началото бе Словото или силата на вътрешната комуникация”. \r\n***\r\nОт 17.30 часа на пл. „Независимост” (под куполите на Ларгото) ще се проведе обществено обсъждане на Задание за разработване на концептуален архитектурно-градоустройствен проект за площад „Света Неделя”.\r\n***\r\nОт 18.00 часа в Културен център „Люлин“ ще бъде представена изложба на деца от Центровете за настаняване от семеен тип „Паисий Хилендарски“ и „Софроний Врачански“.\r\n***\r\nОт 18.00 часа в големия салон на Централно управление на БАН ще се състои паметна вечер, посветена на акад. Николай Хайтов. \r\n***\r\nОт 18.30 часа в галерия „Нюанс” ще бъде представена изложба живопис „Рисунки” на Калина Мавродиева.\r\n***\r\nВ 19.00 часа в Българския културен център на ул. „Веслец” 13 ще се състои церемония по награждаване на победителите в класацията „ТОП ИКТ Работодател” за 2017 г. \r\n***\r\nОт 20.00 часа в хотел „Best Western Premier Sofia Airport” ще се проведе третото издание на Националните Медицински награди 2017.\r\n*** \r\nОт 10.30 часа в сградата на Драматичен театър „Никола Вапцаров” ще се проведе пресконференция по повод премиерата на  спектакъла „В полите на Витоша” по П.К.Яворов.  \r\n***\r\nОт 09.00 часа в Бизнес инкубатора ще се проведе форум „Директни програми за финансиране от Европейския съюз”, където доказани експерти ще споделят опита си как се печелят и управляват проекти по някои от най-популярните европейски финансиращи процедури, като COSME, ERASMUS+, Програма Хоризонт 2020 – Инструмент за МСП и др.\r\n***\r\nОт 17.00 часа, в Магазия 1 на Морска гара с изложба на гладиаторски шлемове на скулптора Васко Ернст Бърдаров и дизайнера Лилия Колева – Бардарова от Бърд-Арт студио ще бъде открит Фестивал на изкуствата.\r\n***\r\nОт 11.00 часа в главната зала на предверието на Професионалната гимназията по туризъм „Проф. Д-р Асен Златаров“ ще бъде представено кулинарно ателие, водено от френски шеф-готвач Ален Тет, преподавател в Професионалната гимназия по туризъм и хотелиерство Жорж Фреш, Монпелие.\r\n***\r\nОт 14.00 до 16.00 часа в офиса на ГЕРБ на ул. „Георги Бенковски” №1 народният представител Бонка Банкова орагнизира приемна за граждани.\r\n***\r\nОт 18.00 часа в Централния офис на ПП ГЕРБ - Варна председателят на Жени ГЕРБ Ирена Соколова ще участва в организирания от областната дамска структура на партията форум на тема: „Умереността като принцип за постигане на по-добри резултати”.\r\n***\r\nОт 10.00 часа в зала 302 на Общината ще се проведе пресконференция на 13-годишната Кристиана Кирилова от СУ „Емилиян Станев”, спечелила голямата награда на международния музикален конкурс „Златна ябълка”, провел се в Молдова.\r\n***\r\nОт 11.00 часа в Регионалния пресклуб на БТА ще се проведе пресконференция по повод предстоящото откриване на второто издание на изложението-конкурс Младежко техническо творчество в Горна Оряховица. Изложението ще се проведе от 12 до 14 октомври.\r\n***\r\nОт 17.30 часа в ИЗ „Рафаел Михайлов” ще бъде открита изложбата „По другата повърхност” с куратор Красимир Русев.\r\n***\r\nОт 17.30 часа в НЧ „Надежда 1869” ще се проведе среща с писателя Георги Жеков и новата му книга „Живот без диети”.\r\n***\r\nОт 18.30 часа на стадион „Ивайло” ще се проведе Европейска квалификация за младежи до 17-годишна възраст: България – Украйна.\r\n***  \r\nОт 18.30 часа в НЧ „Надежда 1869“ ще се проведе среща с писателя Георги Жеков и новата му книга „Живот без диети“.\r\n***\r\nОт 09.00 часа Държавен архив – Враца обявява ден на отворените врати по повод 65 години от създаването си, като ще представи юбилейно издание по повод 140- години от Освобождението на Враца.\r\n***\r\nОт 10.30 часа ЕВК „Св. Софроний Врачански“ ще отбележи 30-годишнина от своето създаване.\r\n***\r\nОт 17.30 часа в Синята зала на Младежкия дом ще се проведе поетичен рецитал по повод 75-тия юбилей на поета Иван Пенев. \r\n***\r\nОт 17.30 часа в РБ „Христо Ботев“ ще бъде представена книгата „Вие сте тук“ на Петър Пунчев.\r\n***\r\nОт 12.00 часа на централния площад във Вършец  ще се проведе митинг на недоволните граждани от по-високата цена на водата.\r\n***\r\nОт 14.30 часа в детския отдел на Регионална библиотека „Априлов – Палаузов“ ще се проведе обучение за работа с робота „Лего“ в рамките на Европейската седмица на програмирането.\r\n***\r\nОт 09.00 часа ще се проведе извънредното заседание на Общинския съвет.\r\n***\r\nОт 10.00 часа в Детска градина №32 Държавен куклен театър „Дора Габе” ще представи спектакъл „Косе Босе”.\r\n***\r\nОт 12.00 часа в Концертна зала „Добрич” ще бъде представен проект „Кралят на музикалните инструменти”, финансиран от бюджета на Община Добрич, по Програмата за финансиране на граждански инициативи в полза на местната общност, 2017 г.\r\n***\r\nДържавен архив – Добрич организира Ден на отворените врати по повод 66 години от създаването на държавните архиви в България, в рамките на което ще бъде представена витрина „Из документалното богатство на архива”.\r\n***\r\nОт 18.00 часа в Дома на културата ще бъде открит седемнайстия творчески сезон на НЧ „ Възродена Искра“. \r\n***\r\nОт 11.00 часа в Регионалния пресклуб на БТА кметът на с. Тотлебен и Красимир Танчев от „Милкана” ООД ще дадат пресконференция на темата „Втори пешеходен поход Плевен – Тотлебен под мотото „Да слезем от колите и да повървим пеша!”, който ще се състои на 14 октомври.\r\n***\r\nОт 11.00 часа в регионалния пресклуб на БТА ще се състои пресконференция по повод 120-ата годишнина от юридическата регистрация на Тракийско дружество „Воевода Руси Славов“ – Пловдив. \r\n***\r\nОт 16.00 до 18.00 часа в офиса на ПП ГЕРБ  в район „Тракия” в блок 91, общинският съветник Иван Вичков ще има приемен ден за граждани. \r\n***\r\nОт 10.00 часа в Музея на спорта ще се проведе пресконференция по повод началото на възстановителната дейност на емблематичната бивша Музикална гимназия в гр. Русе и трансформирането й в първия частен Нумизматичен музей в България. \r\n***\r\nОт 10.00 часа в Зала 1 на Областната администрация ще се проведе заседание на Постоянната комисия по земеделие, гори, рибарство и аквакултури.\r\n***\r\nОт 10.00 часа в зала 2 на Общината ще се проведе пресконференция по повод фестивала „Здравей, Здраве!”, който ще популяризира здравословния начин на живот\r\n***\r\nОт 11.00 часа в общинската зала „П. Р. Славейков“ зам.-министърът на образованието и науката Таня Михайлова ще открие първата Национална среща, посветена на училищната психология.\r\n***\r\nОт 11.00 часа в в зала №2 на Община Стара Загора ще се проведе среща на тема „Училищната психология – реалности и перспективи”.\r\n***\r\nОт 12.00 часа в Дневния център „Св. св. Козма и Дамян” РБ „Захарий Княжески” организира среща, изложба и уъркшоп в рамките на Ден на психичното здраве.\r\n***\r\nОт 15.00 часа в Международния младежки център – Стара Загора ще се проведе обучение на тема: „Заедно срещу антициганизма в България”.\r\n***\r\nОт 18.00 часа в Художествена галерия ще бъде представена изложба живопис на Димо Генов.\r\n***\r\nОт 19.00 часа в Кукления театър ще бъде представена драматизация „Живота бяс“ по текстове на Ф. М. Достоевски.\r\n*** \r\nОт 10.00 часа в зала 203 на общината ще бъде даден редовен брифинг.\r\n*** \r\nОт 10.00 до 16.00 часа в Държавен архив ще се проведе Ден на отворените врати.\r\n*** \r\nОт 11.00 часа в зала 309 на Шуменски университет „Епископ Константин Преславски” ще се проведе Ден на кариерата.\r\n*** \r\nОт 13.00 часа в Регионалния пресклуб на БТА ще се състои пресконференция на ФК „Атлетик – Шумен“ по повод инцидент с деца от клуба при футболен мач в Девня.", "date": "2017.10.10", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2017/10/10/2444833/predstoyashti-mezhdunarodni-sabitiya-za-10-oktomvri-agentsiya-fokus.html", "text": "Каталунският лидер Карлес Пучдемон ще се обърне към регионалния парламент, като има вероятност да обяви независимост от Мадрид.\r\n***  Френският президент Еманюел Макрон и Ангела Меркел ще участват в откриването на книжния панаир във Франкфурт.\r\n***  Ще бъде обявена официално новата холандска коалиция.\r\n***  Никола Стърджън ще изнесе ключова реч на конгрес на „Шотландската национална партия“.\r\n***  Френските профсъюзи организират масови стачки, които ще засегнат изпълнението на полети в нормален режим. \r\n****  Мишел Барние и Дейвид Дейвис се срещат за пети кръг от преговорите за Брекзит.\r\n***  Турският президент ще посети Сърбия.\r\n***  Преговори за помирение между „Хамас“ и „Фатах“.", "date": "2017.10.10", "title": "Предстоящи международни събития за 10 октомври ( Агенция „Фокус“ )"}
{"url": "http://www.focus-news.net/news/2017/10/10/2444834/nimh-shte-preobladava-slanchevo-vreme-sutrinta-na-otdelni-mesta-v-nizinite-i-kotlovinite-shte-se-obrazuva-magla-ili-niska-sloesta-oblachnost.html", "text": "Атмосферното налягане е по-високо от средното за месец октомври (949 hPa) и ще остане без съществена промяна. Днес ще преобладава слънчево време. Сутринта на отделни места в низините и котловините ще се образува мъгла или ниска слоеста облачност. Временни увеличения на облачността ще има в следобедните часове, главно над планинските райони. Ще духа слаб до умерен северозападен вятър. Максималните температури ще са между 16° и 21°, в София - около 17°. Това съобщи за Агенция „Фокус“ дежурният синоптик от НИМХ Боряна Маркова.\r\nПо Черноморието ще е предимно слънчево, с временни увеличения на облачността, но валежи не се очакват. Ще духа до умерен северозападен вятър. Максималните температури ще са 17-19°. Температурата на морската вода е 18°-19°. Вълнението на морето ще бъде 1-2 бала.\r\nНад планините преди обяд ще преобладава слънчево време. В следобедните часове ще има временни увеличения на облачността, но вероятността за валежи е малка. Ще духа умерен северозападен вятър. Максималната температура на височина 1200 метра ще е около 11°, на 2000 метра – около 4°.", "date": "2017.10.10", "title": "НИМХ: Ще преобладава слънчево време, сутринта на отделни места в низините и котловините ще се образува мъгла или ниска слоеста облачност"}
{"url": "http://www.focus-news.net/news/2017/10/10/2444835/darzhavniyat-glava-rumen-radev-shte-vrachi-otlichiyata-dzhon-atanasov-za-2017-godina.html", "text": "Президентът Румен Радев ще връчи 15-ите президентски отличия „Джон Атанасов“ на млади български учени в областта на компютърните науки в четири категории от 16.00 часа в Гербовата зала на Дондуков 2. Това съобщиха от прессекретариата на държавния глава. \r\nНаграда „Джон Атанасов“ – отличието се присъжда за изключителни постижения в областта на компютърните науки в национален и световен мащаб на български граждани на възраст до 35 години, независимо къде развиват научната си и изследователска дейност – в България или в чужбина. \r\nГрамота „Джон Атанасов – дебютен пробив в компютърните науки“ - отличия за ученици и студенти, постигнали през последната година високи резултати с авторските си проекти. \r\nГрамота „Джон Атанасов – проект с висок обществен принос“ - отличия за ученици, студенти и млади учени, чиито индивидуални и екипни проекти, дават решения чрез прилагане на компютърни технологии на значими проблеми и предизвикателства в национален и световен мащаб. \r\nДържавният глава ще връчи и грамоти „Джон Атанасов – ученици и техните преподаватели“, екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели. \r\nНаградата „Джон Атанасов“ на Президента на Република България се връчва от 2003 г. насам на изявени в световен мащаб български учени в областта на компютърните науки. Сред лауреатите на високото отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2017.10.10", "title": "Държавният глава Румен Радев ще връчи отличията „Джон Атанасов“ за 2017 година"}
{"url": "http://www.focus-news.net/news/2017/10/10/2444836/reuters-povecheto-britantsi-iskat-tereza-mey-da-vodi-protsesa-po-brekzit.html", "text": "Около 60% от британците искат министър-председателя Тереза Мей да остане на своята позиция до края на процеса по Брекзит, предаде  Reuters , позовавайки се на социологическо проучване на ОРБ. \r\nДопитването, проведено в седмицата след речта на Тереза Мей по време на годишната конференция на Консервативната партия, открива, че 57% от гласоподавателите са съгласни с това, че тя трябва да остане на поста си поне до края на преговорите за Брекзит през март 2019 година. Една всеки пети в проучването, обхванало повече от 2000 души, смятат, че външният министър Борис Джонсън би бил добра замяна за Мей. \r\nСъщевременно 46% от допитаните смятат, че Мей „не е способна да води“, докато 43% са на обратното мнение.  Виктор Турмаков", "date": "2017.10.10", "title": "Reuters: Повечето британци искат Тереза Мей да води процеса по Брекзит"}
{"url": "http://www.focus-news.net/news/2017/10/10/2444837/haskovo-na-gkpp-kapitan-andreevo-ima-2-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 2 км колона от товарни автомобили на изход, на ГКПП \"Лесово\" - колона от товарни автомобили от около 1 км. Това сочат данни към 06.00 часа, публикувани в сайта на ГД \"Гранична полиция. На българо-румънската граница на ГКПП \"Дунав мост-Видин\" има 2 км колона от товарни автомобили на изход.\r\nНа границите със Сърбия, Македония и Гърция трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.10", "title": "Хасково: На ГКПП \"Капитан Андреево\" има 2 км колона от товарни автомобили на изход"}
{"url": "http://www.focus-news.net/news/2017/10/10/2444838/smolyan-oblastniyat-upravitel-nedyalko-slavov-shte-uchastva-v-zasedanie-na-mezhduvedomstveniya-savet-po-vaprosi-kasaesht-gkpp-rudozem-ksanti.html", "text": "Областният управител Недялко Славов ще участва в заседание на Междуведомствения съвет по въпросите на граничния контрол във връзка с етапите по изграждане на ГКПП „Рудозем-Ксанти”, съобщиха от пресцентъра на Областна администрация – Смолян. Срещата ще се проведе от 11:00 часа в Министерство на вътрешните работи в София. В сряда областният управител ще проведе работна среща в Министерството на регионалното развитие и благоустройството във връзка с изграждането на водопроводите за язовир „Пловдивци”, след което ще участва в работна среща в Агенция „Пътна инфраструктура”. Заместник-областният управител Андриян Петров и експерти от Областна администрация Смолян ще участват в Информационен ден във връзка с изпълнението на проекти по Програмата INTERREG V-A Гърция- България 2014-2020, която ще се проведе в гр. Благоевград. В четвъртък за пореден път Областна администрация - Смолян ще се включи в инициативата на Джуниър Ачийвмънт България „Мениджър за един ден”. Областният управител ще проведе работна среща с експлоатационните дружества, за да бъде отчетен напредъкът по изпълнението на проекта за изграждане на ГКПП „Рудозем-Ксанти”. В петък в град Девин ще бъде проведена първата от планираните три Комуникационни срещи във връзка с десетата годишнина от членството на България в ЕС и обсъждане на приоритетите на българското председателство на Съвета на ЕС.", "date": "2017.10.10", "title": "Смолян: Областният управител Недялко Славов ще участва в заседание на Междуведомствения съвет по въпроси, касаещ ГКПП „Рудозем-Ксанти”"}
{"url": "http://www.focus-news.net/news/2017/10/10/2444839/yonhap-donald-tramp-shte-poseti-demilitariziranata-zona-mezhdu-severna-i-yuzhna-koreya.html", "text": "Президентът на САЩ Доналд Тръмп може би ще посети демилитаризираната зона между Северна и Южна Корея в началото на ноември, предаде  Yonhap, позовавайки се на местни военни източници.\r\nБелият дом е изпратил екип от служители в края на септември, за да проверят местата в зоната, където Тръмп „може да проведе специалната си дейност“, според източника. Очаква се президентът на САЩ да изпрати важно съобщение за Северна Корея.\r\n„Тръмп ще направи нещо и асистентите му извършват съответната подготовка“, сочи източникът. Очаква се той да посети Япония, Южна Корея, Китай, Виетнам и Филипините в началото на ноември, но точните дати все още не са определени. \r\nАко Тръмп избере селището „на мира“ Панмуньом в демилитаризираната зона, където има въоръжени севернокорейски пазачи , това може да предизвика опасения за сигурността му.  Виктор Турмаков", "date": "2017.10.10", "title": "Yonhap: Доналд Тръмп ще посети демилитаризираната зона между Северна и Южна Корея"}
{"url": "http://www.focus-news.net/news/2017/10/10/2444840/zam-ministar-georg-georgiev-shte-nagradi-lari-korolov-kanadski-grazhdanin-viden-deets-na-makedonskata-patriotichna-organizatsiya-s-nay-visokoto-otlichie-na-mvnr-zlatna-lavrova-klonka.html", "text": "Заместник-министърът на външните работи Георг Георгиев ще награди Лари Королов, канадски гражданин, виден деец на Македонската патриотична организация, с най-високото отличие на Министерството на външните работи - „Златна лаврова клонка”, за неговия принос за заздравяване на връзките на Организацията с Родината и опазване на националната и културна идентичност и самосъзнание на членуващите в нея членове. Това съобщиха от пресцентъра на Министерството на външните работи (МВнР). Церемонията по награждаването ще се състои от 15.30 часа в МВнР, зала \"Договори\". \r\nМакедонската патриотична организация (МПО) е най-голямата и важна организация на българските имигранти в Канада и САЩ, която е създадена през 1922 г. Един от най-изтъкнатите членове и лидери на МПО е Лари Королов от гр. Торонто - защитник на българската историческа памет.", "date": "2017.10.10", "title": "Зам.-министър Георг Георгиев ще награди Лари Королов, канадски гражданин, виден деец на Македонската патриотична организация, с най-високото отличие на МВнР - „Златна лаврова клонка“"}
{"url": "http://www.focus-news.net/news/2017/10/10/2444841/stara-zagora-zam-ministar-tanya-mihaylova-otkriva-dni-na-uchilishtnata-psihologiya-v-grada.html", "text": "Образователни институции, училищни психолози и педагогически съветници от 19 населени места ще вземат участие в първата Национална среща, посветена на училищната психология, която ще бъде открита от 11.00 ч. от зам.-министъра на образованието и науката Таня Михайлова. Това съобщиха от пресцентъра на Община Стара Загора. Срещата е посветена на обмена на добри практики за преодоляване на проблемите сред подрастващите ученици и деца, обявиха на пресконференция организаторите днес.\r\nВ общинската зала „П. Р. Славейков“ ще се съберат представители на Стара Загора, Казанлък, Асеновград, Пловдив, Раднево, Гурково, Разград, Ямбол, Варна, Търговище, Гълъбово, Шумен, Чирпан, Нова Загора, с. Руен, с. Ругош, с. Скалица, с. Старо Оряхово и с. Ветрен. \r\n„Новото време налага и нови подходи в отношенията между ученици, родители и преподаватели. Това определя небоходимостта от училищни психолози и екипи за подпомагане на личностното развитие на децата, както и за приобщаването им към образователния процес“, каза по време на проведената днес пресконференция Пенка Чавдарова, началник отдел „Образование“ в Община Стара Загора.\r\n„В срещата ще участват и експерти по приобщаващо образование. В област Стара Загора има общо 121 училища, в които работят 29 педагогически съветници - (24%) и 15 психолози (12%). Този процент е недостатъчен и има какво ще да се желае, особено в малките населени места, къдет ое още по-нисък“, коментира началникът на РУО – Стара Загора Татяна Димитрова.\r\nОрганизатори на събитието, посветено на Световния ден на психичното здраве - 10 октомври, са инициативна група от училищни специалисти в партньорство с Община Стара Загора и Регионалното управление по образованието, организират Национална среща „Дни на училищната психология“. \r\nВ срещата, която ще се проведе от днес до 13 октомври 2017 г., ще вземат участие представители на образователните институции от цялата страна. В рамките на формата ще се обменят добри практики за преодоляване на проблемите сред подрастващите.\r\nДимка Кънева, педагогически съветник в ПГСАГ „Л. Байер“, отправи покана към всички желаещи родители да се включат в работата на срещата.\r\nСрещата ще се проведе в четири последователни дни по следните теми:\r\n-\t10 октомври 2017 г. – Тема: „Училищната психология – реалности и перспективи“ - Зала №2, Община Стара Загора, начален час - 11.00;\r\n-\t11 октомври 2017 г. – Тема: „Добри практики в съвременната училищна психология“ - ЕГ „Р. Ролан“, зала, начален час - 11.00;\r\n-\t12 октомври 2017 г. – Тема: „Приобщаващо образование“ - СУ „Г. Райчев“, зала, начален час - 11.00;\r\n-\t13 октомври 2017 г. – Тема: „Ученическо самоуправление“ - Библиотека „Захарий Княжески“, зала, начален час - 11.00.", "date": "2017.10.10", "title": "Стара Загора: Зам.-министър Таня Михайлова открива „Дни на училищната психология“ в града"}
{"url": "http://www.focus-news.net/news/2017/10/10/2444842/denyat-10-oktomvri-v-balgarskata-istoriya.html", "text": "На тази дата през 1977 г. в София се открива Националната гимназия за древни езици и култури.  През 1998 г. Консултативният съвет по национална сигурност при президента взема решение България да не участва нито пряко, нито косвено в евентуалните въздушни удари срещу Югославия, но едновременно с това да се предостави при необходимост въздушен коридор за силите на НАТО. \r\nНа 10 октомври е роден генерал-майор Йордан Пеев. На тази дата умира Владо Черноземски (Величко Димитров Керин).\r\n1998 г.\r\nКонсултативният съвет по национална сигурност при президента взема решение България да не участва нито пряко, нито косвено в евентуалните въздушни удари срещу Югославия, но едновременно с това да се предостави при необходимост въздушен коридор за силите на НАТО. Същия ден късно вечерта правителството потвърждава предоставянето на коридор, в отговор на спешно запитване от страна на ръководството на Пакта.\r\nНа извънредно заседание Министерският съвет подкрепя становището на Консултативния съвет за национална сигурност при президента за предоставяне при необходимост на достъп до въздушното пространство на страната в отговор на отправената молба от страна на НАТО. Според БСП едноличното решение на правителството за предоставяне на въздушното пространство на България за военни операции на НАТО в Югославия е най-логичният вариант за искане на вот на недоверие към кабинета.\r\n1997 г.\r\nУчреден е Земеделският съюз, регистриран през декември същата година. Обединява четири земеделски организации - Български земеделски народен съюз \"Врабча 1\", БЗНС \"Врабча 1\" (Димитър Гичев), Обединен земеделски съюз (ОЗС) и Български земеделски младежки съюз (БЗМС). За ръководен орган определен т. нар. Председателски съвет, оглавен от Атанас Железчев. Сред по-видните му дейци са Димитър Баталов, Йордан Дупаринов и др.\r\n1995 г.\r\nЗапочва посещението на българският патриарх Максим в Белград и Босилеград, което продължава до 16 октомври.\r\nПатриарх Максим (със светско име Марин Найденов Минков) е роден на 29 октомври 1914 г. в с. Орешак. През 1971 г. става патриарх и софийски митрополит. Представител е на Българската православна църква в Московската патриаршия в периода от 1950 до 1955 г., главен секретар е на Светия Синод между 1955 и 1960 г. Ловчански митрополит е от 1960 до 1971 г.. Почетен член е на международната комисия при световния съвет на църквите в Женева.\r\n1995 г. \r\nУчредена е партията Нова демокрация. Тя е основана от бивши членове на Българския бизнес блок (БББ) между които - Иво Трайков, Николай Кисьов и Орлин Драганов - депутати от БББ в 37-то Народно събрание, които отцепват част от Бизнес блока, на лидера Жорж Ганчев. Партията е регистрирана през ноември същата година. За пръв председател на партията е избран Николай Кисьов. На 16 ноември 1996 г. се провежда първият й конгрес.\r\n1994 г.\r\nПри тежка авария в ТЕЦ \"Марица-изток 3\" са ранени 26 души, а други 21 умират в следствие на тежки изгаряния.\r\n1981 г.\r\nВ пантеон в Котел се полагат костите на Георги С. Раковски.\r\nПантеонът в град Котел е открит в чест на 1300-годишнината от създаването на Българската държава. В основната експозиционна зала се намира саркофагът на Георги Раковски. Върху него са поставени бронзово знаме с думите \"Свобода или смърт\" и сабята на Раковски.\r\n1980 г.\r\nВ Националния археологически музей в София се открива шведската изложба \"Викингите и техните предшественици\".\r\n1979 г.\r\nНа тридневно посещение в България пристига престолонаследника на Япония Акихито и съпругата му принцеса Мичико.\r\nОфициални отношения между Република България и Япония са установени по силата на Ньойския мирен договор от 27 ноември 1919 г. През 1933 г. е разменена кореспонденция между монарсите на двете страни във връзка с установяването на дипломатически отношения, като датата на българския отговор (6 септември 1933 г.) би могла да се счита за дата на тяхното начало. През декември 1939 г. първият японски пълномощен министър в България връчва акредитивните си писма. България открива своя легация в Токио през май 1942 г. Правителството на ОФ скъсва дипломатическите отношения с Япония на 7 ноември 1944 г. Същите са възстановени на 12 септември 1959 г., като от 1 юни 1964 г. са издигнати в ранг на посолства.\r\n1977 г.\r\nВ София се открива Национална гимназия за древни езици и култури (Класическата гимназия).\r\nНационалната гимназия за древни езици и култури \"Св. Константин Кирил Философ\" има статут на Национален класически лицей към СУ \"Св. Климент Охридски\". Научно-методически тя е интегрирана към Университета. \r\nКурсът на обучение в гимназията е петгодишен /VIII-ХII клас/ и протича в две степени - гимназиална и лицейна. \r\nПървата степен /VІІІ-Х клас/ осигурява балансирано обучение между хуманитарните и общообразователните дисциплини, със засилено изучаване на езици - древни и съвременни. През първата степен се изучават специалните и общообразователните предмети. \r\nВтората степен /ХІ-ХІІ клас/ осигурява задълбочена и целенасочена подготовка, осигуряваща плавния преход между средното и висшето образование.През втората степен се изучават само специалните и профилиращите предмети. \r\nМинималният брой на учениците в една паралелка в гимназията е 18 души, а максималният брой – 24, съгласно Наредба №9 на Министерство на културата.\r\n1966 г.\r\nЗапочва официално посещение на Тодор Живков във Франция, което продължава до 15 октомври. По време на разговорите му с президента Дьо Гол и министър-председателя Помпиду е постигната договореност за разширяване на отношенията и са подписани първите следвоенни спогодби за сътрудничество в областта на културата, науката, техниката и селското стопанство. Културната конвенция влиза в сила на 27 декември същата година и е първата от този род, подписана със западна държава.\r\n1952 г.\r\nВ София се създава Главно архивно управление при МВР с два централни архива - Централен държавен исторически архив и Централен държавен архив на Народна Република България.\r\n1951 г.\r\nС указ на Президиума на Народното събрание се създава Държавен архивен фонд (ДАФ) на България.\r\nДържавният архивен фонд е съвкупност от ценни явни и поверителни документи, които са създадени от дейността на учрежденията, научните, стопанските, обществените и други организации независимо от времето, мястото и начина на създаването им и които се съхраняват от органите за управление на Държавния архивен фонд или се водят на отчет от тях.\r\n1949 г.\r\nОткрит е първият Държавен техникум за физическа култура и спорт \"Васил Левски\" в Пловдив.\r\n1945 г.\r\nВъзстановяват се дипломатическите отношения между България и Чехословакия.\r\nЧехословакия е република в Централна Европа, съществуваща от 1918 до 1992 г. Столицата е Прага. След Първата световна война в условията на разпадане на Австро-Унгария, на 28 октомври 1918 г., е създадена независимата Чехословашка република. През 1935 г. Е. Бенеш става президент на републиката. През март 1939 г. Германия окупира Чехия и създава протекторатите Бохемия и Моравия, а Словакия е провъзгласена за независима държава. На 9 май 1945 г. избухва Пражкото въстание, Чехословакия е освободена. През ноември 1989 г. в страната започват масови вълнения срещу тоталитарната власт. През 1990 г. е създадено правителство на демократичните сили, а за президент е избран В. Хавел. От 1990 до 1992 г. страната се нарича Чешка и Словашка федеративна република, а на 1 януари 1993 г. държавата е разделена на 2 независими държави - Чехия и Словакия.\r\n1944 г.\r\nПриета е наредба-закон за разтуряне на организацията на българската младеж \"Бранник\".\r\n\"Бранник\" е казионна младежка фашистка организация. Създадена е от правителството на проф. Б. Филов със закона за организиране на българската младеж от 29 декември 1940 г. За неин образец е взета организацията \"Хитлерова младеж\" (Hitler-Jugend), изградена от нацистите в Германия. Според посочения закон членуването в организацията е доброволно, но правителството полага усилия да го направи задължително. Подчинена е пряко на министър-председателя и се издържа от държавния и общинските бюджети. \"Бранник\" има за цел фашизирането на българската младеж и нейното възпитание е в ултранационалистически и промонархически дух. Като военизирана структура, организацията е изградена на водаческия принцип. Разформирована е от правителството на К. Муравиев.\r\n1930 г.\r\nВ София се основава групата на троцкистите - Лява марксическа опозиция с орган сп. \"Освобождение\" като секция на Международната лява марксическа опозиция - болшевики ленинци.\r\nЛев Троцки е политически и държавен деец, представител на руското социалдемократическо и комунистическо движение. След Октомврийската революция е един от създателите и ръководителите на Червената армия в Русия. Привърженик е на идеята за перманентната революция. След смъртта на В. И. Ленин Троцки си спечелва омразата на Й. В. Сталин и в края на 20-те години на ХХ в. се принуждава да емигрира. Установява се в Мексико, където продължава активната си политическа дейност. Ползва се с голямо влияние и в България. Сред най-видните му привърженици са Ст. Манов, С. Тодоров и други, които учредяват своя Работническа марксическа група \"Освобождение\" и издават сп. \"Освобождение\" от 1931 г. и вестник \"Освобождение\" (от 1931 до 1932 г.). По-малки троцкистки групи възникват в редица селища на страната, които подкрепят създадения през 1938 г. IV-ти Интернационал, след което се групират в самостоятелна политическа формация – Българска комунистическа партия (интернационалисти). След убийството на Троцки влиянието му в България постепенно намалява, но се запазва и след края на Втората световна война. Неговите привърженици стават противници отляво на отечественофронтовската власт. Те са против тясното политическо и икономическо обвързване на България със СССР.\r\n1925 г.\r\nПроведена е Учредителна конференция на ВМРО-обединена във Виена. В ЦК влизат имената на: Димитър Влахов, Христо Янков, Георги Занков, Димитър Арнаудов и П. Брашнаров. Печатен орган на организацията е вестник \"Македонско дело\" (от 10 септември). На 2 февруари 1926 г. към нея се присъединява групата на серчани (Временен организационен комитет - от 19 юли 1925 г.). \r\nВ своята дейност ВМРО-обединена се ръководи от принципите, залегнали в Майския манифест от 1924 г. Издигнат е лозунга за свободна независима Македония в рамките на нейните естествени географски и икономически граници. Прокламирана е и идеята за Балканска федерация, за единен македонски и единен балкански революционен фронт. В организацията членуват представители на бившия Емигрантски комунистически съюз, бившата Серска група, бившата Македонска федеративна организация и Илинденската организация. Ръководи се от ЦК със седалище във Виена, а от 1929 г. – в Берлин. Дейността на организацията се направлява пряко от Балкански революционен център начело с Г. Димитров. Изгражда свои мрежи в България, Македония и Гърция.\r\n1915 г.\r\nПо време на Първата световна война (1914-1918 г.) 24-ти Черноморски полк освобождава Скопие. На 17 октомври е завзет Велес, а на 1 ноември - Прилеп.\r\n1886 г.\r\nПровеждат се избори за Трето Велико Народно събрание, спечелени от националистите русофоби, подкрепящи регентството и правителството.\r\nВеликото Народно събрание е държавен представителен орган в България, създаден от Търновската конституция през 1879 г. ВНС се свиква от царя, регентите или МС. Избирането на депутатите става чрез преки тайни избори, в които могат да участват всички български граждани от мъжки пол, навършили 21 г. и нелишени от граждански и политически права. За кандидатите за депутати се изисква да са навършили 30 г. и да са грамотни. Един народен представител за ВНС се избира от 10 000 души. ВНС се свиква при строго определени случаи: избор на княз или регентство, промяна на старата или изработване на нова конституция и при промяна на държавната граница. ВНС е еднокамарен парламент. Състои се от председател, подпредседател, секретари и членове. От 1947 до 1971 г. в конституциите не се предвижда свикването на ВНС.\r\n1876 г.\r\nДжузепе Гарибалди изпраща писмо до Българското централно благотворително общество в Букурещ. \"Италианският народ - пише Гарибалди, храни към вашия народ заслужени симпатии поради неговите злощастия и поради неговия героизъм. Скърбя, че не мога лично да участвам във вашите борби. Пожелавам ви постоянство във вашата света мисия и съм ваш: Джузепе Гарибалди.\"\r\nГарибалди е един от водачите на революционното крило на движението за национално освобождение и обединение на Италия. От 1834 г. се бори за независимостта на южноамериканските републики. По време на революциите в Европа от периода 1848-1849 г. е един от ръководителите на Римската република. Начело на доброволци участва в освободителните войни против Австрия. Оглавява Похода на \"Хилядата\" през 1860 г., осигурява победата на Италианската революция. Във Френско-пруската война от 1870-1871 г. начело на доброволци се сражава на страната на Франция. \r\nС идеите си Гарибалди оказва силно влияние върху мирогледа на водителите на българската революционна организация през Възраждането. Впечатлен от жестокото потушаване на Априлското въстание 1876 г., публично заклеймява османския деспотизъм. В отрядите му за освобождение и обединение на Италия участват и десетки българи.\r\n1867 г.\r\nНай-близките приятели и съратници на Георги Раковски организират погребението му в гробищата Щербан водъ, Букурещ. Присъстват стотици български емигранти, чужди дипломатически представители, румънски журналисти и общественици. Георги Раковски умира след тежко боледуване от туберкулоза.\r\nГеорги Стойков Раковски е революционер, пръв идеолог на националното революционно движение, писател, публицист и етнограф. \r\nТой организира и ръководи в Белград Първата българска легия (от 1862 г.) и работи за създаване на съюз на балканските християнски народи за борба срещу османското владичество. Основава сред българските емигранти революционна организация \"Върховно народно българско тайно гражданско началство\" през 1866г. , разработва \"Привременен закон за народните горски чети за 1867-о лето\". До края на живота си работи за осъществяване на революционните си планове. Умира на 10 октомври 1867 г. от туберкулоза във вилата на братя Мустакови край Букурещ. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. - в Мавзолея на Раковски и музей на възрожденците в същия град.\r\n1800 г.\r\nГолеми групи кърджалии начело с Кара Фейзи, Халил паша и брата на Осман Пазвантоглу – Ибрахим започват поход към Цариград. Разбойническите отряди обкръжават Сливен, Одрин и Лозенград.\r\nКърджалиите са разбойнически отряди, образувани главно от турско и албанско население и много рядко от българи. Действат в Османската империя по време на феодалните размирици от края на XVIII и началото на XIX в. Те са наемани от паши и аяни, които се бунтуват срещу централната власт. Понякога действат и самостоятелно. Кърджалиите предприемат опустошителни действия главно в българските земи, като ограбват, отвличат и избиват населението. За да се предпазят от техните нападения, селища като Котел и други си организират своя собствена защита. За целта са изграждани укрепени стени и се въвежда постоянно наблюдение, което да предизвестява населението за настъпващите врагове. Някои от българите, които действат като кърджалийски главатари като Индже войвода и други, се отказват от тях и минават на страната на българското население. Кърджалиите са унищожени окончателно след възкачването на престола на султан Махмуд II (1808-1839 г.).\r\n1794 г.\r\nШестнадесет хилядна руска войска под командването на генерал Александър Суворов разбива седемхилядната полска армия при Мачейовице и взима в плен въстаническия лидер Тадеуш Костюшко. \r\nТадеуш Костюшко е роден на 4 февруари 1746 г. Получава военното си образование във Варшава и Париж. През 1776 г. заминава за Америка където се сражава на страната на колониалистите във Войната за независимост. В началото на 90- те години на XVIII век, се завръща в Полша. След като Прусия и Русия сломяват полската съпротива поделяйки си полските земи, Костюшко заминава за Филаделфия. В началото на XIX век се завръща в Европа. Умира на 15 октомври 1817 г. в Швейцария.На тази дата са родени:\r\n1950 г.\r\nРоден е Сашо Младенов - български композитор, аранжор, китарист и певец. През 1974 г. завършва ВМГИ в София. Работи като главен диригент на Ансамбъла на войските при Министерството на транспорта от 1983 до 1986 г. В ученическите и студентските си години свири в различни групи (“Бисери”, “Цветята”) и професионални оркестри. Дебютира като автор през 1974 г. с песента “И пак те търся”. Работи съвместно с поета Г. Константинов и изпълнители като Й. Христова, М. Николова, Стефка Оникян, Р. Ганева, М. Йончев, “Трик”, “Турбо”. Като главен диригент на Ансамбъла на войските при Министерството на транспорта създава рок група “Трафик” и вокална група “Магистрали”.\r\nАлбум: “Албумът трепач” (1998 г.); мюзикъл “Колко е важно да бъдеш сериозен” от Оскар Уайлд (1992-1993 г.); музика за ТВ филми (1980-1992 г.).\r\n1938 г.\r\nРоден е Йордан Пеев - български офицер, генерал-майор от 1935 г., началник на Генералния щаб от 9 януари 1937 г. Завършва Военното училище през 1908 г. Участва в Балканските войни от 1912-1913 г. като командир на рота. Завършва Николаевската академия на Генералния щаб в Санкт Петербург през 1914 г. В Първата световна война участва като командир на дружина в 43-ти пехотен полк; началник е на оперативната секция в щаба на действащата армия. След войната е преподавател във Военното училище в София, командир на полк и дивизия, главен редактор на военните издания, инспектор на военните учебни заведения, помощник-началник на Генералния щаб. Генерал-майор Йордан Пеев е убит при атентат на ул. \"Славянска\" в София.\r\n1935 г.\r\nРоден е Иван Димитров Пауновски - български литературовед, критик, писател; съставител, редактор и преводач от руски език. Завършва гимназия в София през 1953 г. и специализира \"Руска филология\" в Ленинград през 1960 г. Редактира във вестник \"Литературни новини\" между 1961 и 1964 г., в издателство \"Народна култура\" от 1964 до 1973 г., завежда отдел \"Публицистика\" в списание \"Пламък\" между 1973 и 1983 г. и членува в редколегията до 1990 г. Изследовател е на Хр. Ботев, Ал. Константинов, Д. Дебелянов, Г. Караславов, В. Ханчев, Ал. Геров, Н. Фурнаджиев, Ив. Пейчев, Адр. Германов, Л. Левчев, Вл. Башев. Намира нови феномени в творби на Гогол, Пушкин, Лермонтов, Достоевски, Островски, Горки, Пришвин, Шолохов, Бабел, Еренбург, Луговски и др. Автор е и на историко-документалния и политически роман \"Възмездието\" от 1971 г. Съчинения: \"И пак да си спомниш\" (1969 г.), \"Малки неща\" (1978 г.), \"Възмездието. Политически роман\" (1982 г., 1988 г.), \"Впечатления\" (1984 г.), \"Минало несвършено\" (1985 г.), \"Точка разни\" (1987 г.), \"Но защо?\" (1993 г.). Иван Пуновски умира на 27 септември 1990 г. в София.\r\n1932 г.\r\nРоден е Димитър Инкьов (Велко Верин) - журналист, сатирик, детски писател. Завършва ВИТИЗ \"Кр. Сарафов\". През 1965 г. емигрира в Германия по политически причини. Инкьов е дългогодишен политически коментатор в радио \"Свободна Европа\", добил особена популярност със сатиричното предаване \"Весела неделя\" под псевдонима Велко Верин. Автор е на около 80 детски книги, преведени и издадени на 18 езика (в Германия, Швейцария, Япония, САЩ и др.).\r\n1903 г.\r\nРоден е Христо Василев Радевски - български поет. Радевски завършва гимназия в Ловеч през 1922 г., а по-късно романска филология в СУ” Св. Климент Охридски”. Включва се в комунистическото младежко движение. Занимава се с активна журналистическа дейност. От 1925 г. е помощник на Д. Полянов в редактирането и издаването на сп. \"Наковалня\". Редактира седмичната хумористична страница на в-к \"Новини\" в периода 1927-1928 г., орган на нелегалната БКП. Един от основателите на редакцията на литературния партиен седмичник \"РЛФ\". Участва в редколегиите на вестник \"Ехо\", \"Кормило\", списание \"Жупел\", \"Звезда\". След 9 септември 1944 г. е редактор на културния отдел на вестник \"Литературен фронт\" през 1945 г. и на списание \"Септември\" от 1958 до 1963 г.. Културен съветник е в българското посолство в Москва от 1945 до 1948 г. Главен секретар на СБП е между 1949 и 1958 г. Член е на ЦК на БКП от 1958 до 1962 г. Народен представител е във II, III и IV-то НС. Радевски е член на Националния комитет за защита на мира, на Централния съвет на профсъюзите, на Националния съвет на ОФ. Делегат е на международни конгреси за мир във Варшава и Виена. Член е на СБП. През 80-те години на ХХ в. е един от вътрешнопартийните критици на режима на Тодор Живков. За пръв път печата хумористично стихотворение през 1924 г. в списание \"Звънар\". Сътрудничи на комунистическия и антифашисткия печат - \"Наковалня\", \"Ведрина\", \"Студентска трибуна\", \"Новини\", \"РЛФ\", \"Звезда\", \"Кормило\", \"Жупел\", \"ЛИК\", \"Младежки преглед\", \"Младежка дума\", \"Кооперативна просвета\", \"Изкуство и критика\", \"Българска мисъл\", \"Светулка\", \"Врабче\", \"Прозорче\", \"Детска радост\", \"Росица\" и др.; след 9 септември 1944 г. - на вестник \"Работническо дело\", \"Литературен фронт\", \"Стършел\", списание \"Пламък\", \"Септември\" и др. Изявява се като поет, публицист, хуморист, автор на творби за деца, преводач. Христо Радевски умира на 15 февруари 1996 г. в София.На тази дата умират: \r\n1962 г.\r\nУмира Станчо Илиев Белковски. Той е известен български архитект, член-кореспондент на БАН от 1961 г. Известни негови постройки са хотел с концертна зала \"България\" (сторен от 1934 до 1937 г.), кинотеатър и апартаменти на хотел \"Балкан\" (днешен Младежки театър, от периода 1935-1937 г.) - проектирани заедно с арх. И. Данчов, телефонна централа (от 1942 до 1947 г.). Автор е на трудове по проблеми на градоустройството и архитектурата.\r\n1934 г.\r\nУмира Владо Черноземски (Величко Димитров Керин). Той е роден през 1897 година в семейството на Димитър Керин и Риса Балтаджиева от чепинското село Каменица, днес квартал на Велинград. Завърша третокласно образование в родната си Каменица. Владо Черноземски става член на ВМРО през 1922 г. в Кюстендил и участва в четата на войводата Иван Бърльо. Виден деец на македонското освободително дело. Като един от най-подготвените кадри на организацията, ръководстото на ВМРО начело с Иван Михайлов му възлага голям брой задачи, между които и убийството на народния представител от БКП Димо Хаджидимов. На 9 октомври 1934 г. в Марсилия застрелва краля на Югославия , Александър Караджорджевич, и френския външен министър Луи Барту. Черноземски е съсечен тежко със сабии от полицията, умира 20 часа след атентата. Погребан е на неизвестно място, като на погребението присъствали само двама детективи и гробари.За изготвянето на историческата справка на Агенция “Фокус” са използвани следните източници:", "date": "2017.10.10", "title": "Денят 10 октомври в българската история"}
{"url": "http://www.focus-news.net/news/2017/10/10/2444843/magyar-nemzet-ungariya-shte-nastoyava-za-prerazglezhdane-na-sporazumenieto-za-asotsiirane-mezhdu-ukrayna-i-es.html", "text": "Унгарският външен министър Петер Сиярто заяви, че страната му ще настоява за  преразглеждане на Споразумението за Асоцииране между Украйна и ЕС  по време на срещата в Люксембург между външните министри на страните членки на ЕС. Според него наскоро приетият украински закон за образованието нарушава това споразумение, пише   Magyar Nemzet.\r\nСиярто подчерта, че новият украински закон за образованието създава ситуация за малцинства, обитаващи страната, по-лоша дори и от тази на  бившата съветска система. Министърът смята, че с наскоро влезлият в сила закон практически е невъзможно в Украйна да упражняват дейност на училища на унгарските малцинствени общности, отнемат се придобитите права за изучаването на майчиния език след 10-годишна възраст, като по този начин Украйна влиза в разрез със  съществуващи международни задължения .  \r\nСиярто обясни, че единственият начин да се променят нещата е да се  увеличи международният натиск върху Украйна. Според него не е приемливо \"в близост до ЕС в XXI век училища да бъдат затваряни, защото преподават на малцинствен език\".  Виктор Турмаков", "date": "2017.10.10", "title": "Magyar Nemzet: Унгария ще настоява за преразглеждане на Споразумението за асоцииране между Украйна и ЕС"}
{"url": "http://www.focus-news.net/news/2017/10/10/2444844/rumyana-milova-tsgm-ima-predlozheniya-ot-grazhdani-za-razshiryavane-na-zelenata-zona-za-parkirane-v-rayonite-oborishte-vazrazhdane-i-krasno-selo.html", "text": "Към настоящия момент има предложения на граждани от районите „Оборище“, „Възраждане“, Крива река в „Красно село“, Горен Лозенец и други. Решението е в правомощията на Столичен общински съвет. Това каза в интервю за Агенция „Фокус“ Румяна Милова, Директор на Дирекция „Паркиране и гаражи“ в Центъра за градска мобилност. „Разширяването на “зелена“ зона е в резултат на постъпили предложения на граждани и районни администрации, като и от анализ на фактическата ситуация в даден район“, посочи тя. „В дружеството ни постъпват множество искания от различни райони, намиращи се в близост до зоните за почасово платено паркиране, за въвеждане на зона и при тях“, коментира Румяна Милова. „Най - често гражданите аргументират своите искания с наличието на множество неправилно паркирани автомобили“, каза още тя. \r\nБиляна ИВАНОВА", "date": "2017.10.10", "title": "Румяна Милова, ЦГМ: Има предложения от граждани за разширяване на „зелената“ зона за паркиране в районите „Оборище“, „Възраждане“ и „Красно село“"}
{"url": "http://www.focus-news.net/news/2017/10/10/2444845/sport-izvestni-sa-17-ot-otborite-koito-shte-uchastvat-na-svetovnoto-parvenstvo-po-futbol-prez-2018-godina.html", "text": "Станаха известни 17 от всичките 32 национални отбори, които ще участват на Световното първенство по футбол в Русия през 2018 година.  \r\nРусия е домакин. На първенството ще участват още Бразилия, Иран, Япония, Мексико, Белгия, Южна Корея, Саудитска Арабия, Германия, Англия, Испания, Нигерия, Коста Рика, Полша, Египет, Исландия и Сърбия. Виктор Турмаков", "date": "2017.10.10", "title": "Спорт: Известни са 17 от отборите, които ще участват на Световното първенство по футбол през 2018 година"}
{"url": "http://www.focus-news.net/news/2017/10/10/2444846/sadat-shte-razgleda-protesta-na-varhovna-administrativna-prokuratura-sreshtu-uvelichavane-tsenata-na-prirodniya-gaz.html", "text": "Съдът ще разгледа протеста на Върховна административна прокуратура срещу увеличаване цената на природния газ, съобщиха от пресцентъра на Прокуратурата. На 21 април 2017 г. Върховна административна прокуратура протестира пред Административен съд София – град решение № Ц-5/31.03.2017 г. на Комисията за енергийно и водно регулиране, с което считано от 01.04.2017 г. цената на природния газ се повишава с 29,6%. По протеста е образувано административно дело № 4304/2017 г. по описа на Административен съд София – град, насрочено за разглеждане за 11.00 часа днес.", "date": "2017.10.10", "title": "Съдът ще разгледа протеста на Върховна административна прокуратура срещу увеличаване цената на природния газ"}
{"url": "http://www.focus-news.net/news/2017/10/10/2444847/prof-mario-monti-shte-iznese-publichna-lektsiya-v-unss.html", "text": "От 14.00 часа в зала „Тържествена“ на Университета за национално и световно стопанство (УНСС) проф. Марио Монти ще изнесе публична лекция, съобщиха от пресцентъра на УНСС. Лекцията е на тема „Могат ли националните политики да продължат да подкрепят международната интеграция? Случаят „Европейски съюз“.", "date": "2017.10.10", "title": "Проф. Марио Монти ще изнесе публична лекция в УНСС"}
{"url": "http://www.focus-news.net/news/2017/10/10/2444848/sofiya-vavedena-e-vremenna-organizatsiya-na-dvizhenieto-za-zasnemane-na-film.html", "text": "Въведена е временна организация на движението за заснемане на филм. Това съобщиха от пресцентъра на Столична община. \r\nЗабранява се влизането на пътни превозни средства за максимум от 3 до 5 минути за заснемане на кадър до 19.00 часа по улицата при бл. 5, Зона Б 18.", "date": "2017.10.10", "title": "София: Въведена е временна организация на движението за заснемане на филм"}
{"url": "http://www.focus-news.net/news/2017/10/10/2444849/afp-eduard-mugabe-premahna-ot-posta-opredelyaniya-za-negov-naslednik-ministar.html", "text": "Президентът на Зимбабве Роберт Мугабе премахна от поста му един от водещите кандидати за негов наследник, предаде  AFP.\r\nВицепрезидентът Емерсън Мнангагва, който е и министър на правосъдието, е заместен от лоялния на президента Хепитън Баньонгве. \r\nМнангагва ще запази поста си като един от двамата вицепрезиденти на Мугабе.  Виктор Турмаков", "date": "2017.10.10", "title": "AFP: Едуард Мугабе премахна от поста определяния за негов наследник министър"}
{"url": "http://www.focus-news.net/news/2017/10/10/2444850/erdogan-za-vizovata-kriza-sas-sasht-nie-ne-sme-pleme-nito-pak-plemenna-darzhava.html", "text": "Президентът на Турция Реджеп Тайип Ердоган направи първите си изявления за визовата криза със САЩ по време на вчерашното си посещение в Украйна, предаде информационната агенция Догу хабер ажансъ (ДХА). „Това решение на посолството на САЩ в Анкара е преди всичко предизвикващо безпокойство и тревога. Представителите на нашето външно министерство веднага предприеха нужните дипломатически постъпки в момента, в който разбраха за случилото се. Разбира се, аз веднага бях информиран и им казах само това: „Турция е една правова държава. Преди всичко ние не сме едно племе; не сме една племенна държава.”. Заръчах им оповестеният от тях текст (от посолството на САЩ в Анкара) на реципрочна основа да бъде оповестен публично и от нашето посолство във Вашингтон.”, обяснява още Ердоган, цитиран от ДХА. Георги Димов", "date": "2017.10.10", "title": "Ердоган за визовата криза със САЩ: Ние не сме племе, нито пък племенна държава"}
{"url": "http://www.focus-news.net/news/2017/10/10/2444851/mariya-stoyanova-edinenieto-a-ne-tvardoto-otstoyavane-na-pozitsii-e-vodeshto-pri-pregovorite-za-novo-koalitsionno-upravlenie-v-germaniya.html", "text": "Единението, а не твърдото отстояване на позиции, е водещо при преговорите за ново коалиционно управление в Германия. Това каза в сутрешния блок „Добро утро, България“ на Радио „Фокус“ Мария Стоянова, бивш дългогодишен кореспондент в Германия. По думите й споразумението за горна граница за бежанците, прието от ХДС и ХСС, би могло да доведе до сериозни разминавания между преговарящите за ново управление на Германия. Тя определи това за компромис. \r\n„Това може да се третира като компромис, тъй като Християнсоциалния съюз, това е баварската партия, която на федерално ниво се представя заедно в съюз с консерваторите на Ангела Меркел, настояваше за горна граница при приема на бежанци. Без да бъдат назовавани думите „горна граница“ беше постигнато споразумение в неделя за максимум 200 000 бежанци по хуманитарни причини Германия да приема на година. Така всъщност е поставена основата към започването на разговори със социалдемократите и „Зелените“, планирани да започнат на 18 октомври. Трябва да признаем, че в разговорите между Ангела Меркел и Хорст Зеехофер – лидерът на баварската партия, Меркел още веднъж се доказа като добър пълководец и преговарящ“, коментира дългогодишният кореспондент в Германия. \r\nМария Стоянова посочи още, че преговорите няма да бъдат лесни, ще се засегнат и отделните политики, които федералното правителство ще извършва по време на 4-годишния си мандат. По отношение на най-вероятната за управление на страната т. нар. коалиция „Ямайка“ тя коментира, че такава между зелени, либерали консерватори е съществувала само на ниво \"провинция\", но опитът не е никак лош. Според Мария Стоянова добрите политически решения в Европа ще дойдат с волята за компромис.", "date": "2017.10.10", "title": "Мария Стоянова: Единението, а не твърдото отстояване на позиции, е водещо при преговорите за ново коалиционно управление в Германия"}
{"url": "http://www.focus-news.net/news/2017/10/10/2444852/stara-zagora-dneven-tsentar-sv-sv-kozma-i-damyan-organizira-den-na-psihichnoto-zdrave.html", "text": "Дневен център “Св. св. Козма и Дамян“ в Стара Загора ще отбележи Световния ден на психичното здраве с практически семинар на тема: “Запознаване с особеностите на психозата – страхове и митове. Техники за справяне с психотични потребители“. Това съобщиха от пресцентъра на Община Стара Загора. Семинарът е обучителен и ще бъде от полза за служителите, които директно работят с граждани. „Контактите с тях често ги въвеждат в неизяснен спор или конфликти, прерастващи в агресия. В работното им ежедневие е честа срещата с агресивно настроени хора или такива неадекватно общуващи, при което се създава атмосфера на страх, напрежение, водещо до стрес“, обясняват специалисти, които са посветили живота си на тази кауза. Те ще дадат знания и практични съвети на нуждаещите се.\r\nС оптимален брой участници, от 5 до 8 човека, в обучението ще участват служители от дирекциите „Социално подпомагане“ и „Бюро по труда“, информационните центрове при община Стара Загора и при ВиК, салона на EVN, офисите на НАП, на НОИ, паспортни служби, хипермаркети, МОЛ-ове, граждани, студенти и др., които са в ежедневен непосредствен контакт с хора и имат нужда от това обучение.\r\nСъбитието ще се проведе от 12:00 до 17:30 часа в залата на Регионална библиотека „Захарий Княжески“ – Стара Загора.\r\nВ началото на тази година се навършиха 10 години от създаването на Дневен център за възрастни с ментални увреждания и хронични психични проблеми “Св.Св.Козма и Дамян“ в Стара Загора. Първоначално стартирал като проект на „Отворено общество“, днес центърът предоставя услуги като държавно делегирана дейност на Община Стара Загора. Годишната издръжка на дейността му е 190 000 лв., при капацитет 30 души. С тях работят психолози, психиатри, медицински специалисти, музико- и арт-терапевти. Провеждат се занимания по цветарство и градинарство, трудотерапия и т.н. Осигурени са консултанти по правна грамотност и юридическа защита, спорт и рехабилитация. Към центъра е изграден малък параклис, в който служи отец Йордан Карагеоргиев.\r\nПредвидена е следната програма:\r\n- От 12:30 – 15:30 ч. - Работен семинар “Запознаване с особеностите на психозата – страхове и митове. Техники за справяне с психотични потребители“. Консултанти по темата са: „ Запознаване с особеностите на психозата – страхове и митове“ – д-р Златка Димитрова; „Техники за справяне с психотични потребители“ – Ваня Бухчева, Николай Петров, Екатерина Зафирова; „Права и защити по силата на закона за психичното здраве“ – Кристина Василева и Милен Христов;\r\n- Във фоайето на РБ “Захари Княжески“ ще се експонират изработени от потребителите пана в заниманията им по изобразително изкуство и живота в Дневния център;\r\n- От 15:30 – 17:00 ч. - с гостите и участниците в семинара ще се организира работилница за създаване на самостоятелни произведения по тема с налични материали. Ще се проведе и конкурс за най-интересна идея и награда;\r\n- 17:30 – 18:30 ч. – през целия ден по време на работа ще се възлага на участниците да си напишат послания за психично здраве – вид препоръки за душевен мир, здраве и радост. От 17:30 до 18:30 ч. те ще бъдат завързани с дълги връзки за бели балони, напълнени с хелий и под звуците на терапевтираща музика ще се четат и ще се пускат балоните с пожелания за здраве.", "date": "2017.10.10", "title": "Стара Загора: Дневен център „Св. св. Козма и Дамян“ организира Ден на психичното здраве"}
{"url": "http://www.focus-news.net/news/2017/10/10/2444853/faz-madrid-zaplashi-kataluntsite-s-tvarda-raka.html", "text": "В навечерието на възможното обявяване на независимост на Каталуния централното правителство в Мадрид отправи тежки думи към „сепаратистите“, предупреждавайки ги, че ще действа с „твърда ръка“ срещу тях, съобщава германският национален ежедневник Die Frankfurter Allgemeine Zeitung.\r\nУправляващите в Мадрид са категорични – преговори с Барселона няма да има, защото с пучисти не се преговаря. В отговор каталунските власти призоваха за организирането на нова демонстрация в подкрепа на независимостта. Тереза Герова", "date": "2017.10.10", "title": "FAZ: Мадрид заплаши каталунците с „твърда ръка“"}
{"url": "http://www.focus-news.net/news/2017/10/10/2444854/denyat-10-oktomvri-v-svetovnata-istoriya.html", "text": "През 1963 г. влиза в сила Договор за забрана на ядрените опити в атмосферата, а през 1967 г. – влиза в сила Договор за Космоса. През 1961 г. е завършена електрификацията на транссибирската магистрала. През 1911 година започва революция в Китай, а през 1919 г. Антантата и САЩ обявяват икономическа блокада на съветска Русия. 10 октомври е Световен ден срещу смъртното наказание и Професионален ден на архивиста. На 10 октомври са родени: Фритьоф Нансен, норвежки естествоизпитател, полярен изследовател, испанската кралица Изабела ІІ, и композиторът Джузепе Верди. На тази дата умира Франсоа Мари Шарл Фурие - френски социалист утопист.\r\n2015 г.\r\nТерористичен акт в Анкара отнема живота на 100 човека и ранява над 400.\r\n2014 г.\r\nНобеловата награда за мир за 2014 г. е присъдена на Малала Юсуфзай, 16-годишна пакистанка бореща се за правата на момичетата на образование и индийският активист за правата на децата Кайлаш Сатярти.\r\n2014 г. \r\nАрмения е приета в Евразийския икономически съюз.\r\n2013 г.\r\nНа канадската писателка Елис Мънро е присъдена Нобеловата награда за литература за 2013 г.\r\n2012 г.\r\nАбдула ал Нусур сменя Файез ал Таравне на поста министър председател на Йордания.\r\n2012 г. \r\nАмериканците Робърт Левковиц и Брайън Кобилка са номинирани за Нобеловата награда по химия за 2012 г за изследване на GPCR - G-протеин куплираните (сдвоени) рецептори.\r\n2011 г.\r\nСевернокорейският вожд Ким Чен Ир показва за първи път на военния парад за 65-годишнината от основаването на управляващата Корейска трудова партия своя син Ким Чен Ун, определен за негов политически наследник. Парадът е най-големият до този момент в историята на Северна Корея. Народът изпада в екстаз при вида на двамата Ким под портрета на най-стария.\r\n2011 г. \r\nНобелова награда за икономика получават американците Томас Салджънт и Кристофър Симс за съвместно изследване на емпирическите причинно-следствени връзки в макроикономиката.\r\n2011 г. \r\nОколо 200 афганистански талибани се опитват да преминат границата с Пакистан. При завързалата се престрелка са убити 30 афганистанци и един пакистански войник.\r\n2007 г.\r\nШейх Музафар започва космическия си полет на кораба „Союз ТМА-11” заедно с Юрий Маленченко и Пеги Уитсън. Прекарват в космоса почти 11 денонощия, от които 9 - на МКС, където Шейх Музафар изпълнява експерименти за ЕКА и за националната програма на Малайзия. Там той изследва ефектите на микрогравитацията на координацията на движението на очите и главата, вестибуларната адаптация, измененията в раковите клетки и кристализацията на белтъците в Космоса.\r\n2005 г.\r\nМощно земетресение разтърсва Азия. Повече от 1000 души загиват при труса на територията на Пакистан, който е усетен и в северна Индия и Афганистан. Земетресението е с магнитут 7.6 по Рихтер и с епицентър на около 80 километра на североизток от столицата Исламабад.\r\n2005 г.\r\nАнгела Меркел е обявена за канцлер на Германия. Тя е родена е на 17 юли 1954 г. От 1978 г. Меркел е доктор по физика в Лайпцигския университет. През 1990 г. малко преди обединението на Германия, тя се присъединява към християндемократическия съюз. През 2000 г. Меркел застава начело на политическата сила. През 2005 г. партията оглавявана от Меркел успява да спечели изборите, но тъй като няма нужното мнозинство да състави самостоятелен кабинет, тя става канцлер в коалиционно правителство. Меркел полага клетва на 22 ноември 2005 г., превръщайки се в първата жена- премиер в немската политическа история.\r\n2004 г.\r\nЖан Мишел Жар прави два последователни концерта. Първият е в Забранения град в Пекин, който е последван веднага от по-малък концерт на площад „Тянанмън”, за да се отбележи началото на китайската „френска година“ — сезонът за културен обмен между двете страни. Избира живописното място до Южната врата в Забранения град. Свири с няколко известни китайски оркестъра, оперни певци и няколко гостуващи музиканти. Част от празника са и Чен Лин и китаристът Патрик Ронда.\r\n2001 г.\r\nПрезидентът на САЩ Джордж Буш обявява списък на 22 най-опасни терористи в света.\r\n1998 г.\r\nВ турския курорт Анталия се провежда среща на ръководителите на държавите от Югоизточна Европа, на която за първи път е прието общо становище за Косовския конфликт, подписано от всички участници в конференцията. От българска страна участва премиерът Иван Костов.\r\nВ рамките на форума българският министър-председател Иван Костов провежда двустранни срещи с премиерите на Гърция, Македония, Румъния и Турция. \r\nНа срещата присъстват премиерите на СР Югославия, а Албания е представена от външния си министър.\r\nВ Анталия доминираща тема е развитието на кризата в Косово, вариантите за политическо уреждане на конфликта, както и подготовката от страна на НАТО за евентуална военна намеса. \r\nНа срещите присъстват и високопоставени представители на ЕС, НАТО, ОССЕ, ЧИС и Русия.\r\n1987 г.\r\nФиджи е обявена за република. \r\nФиджи е островна държава в западната част на Тихия океан, състояща се от около 320 острова. Островите са открити от холандския изследовател Абел Тазман през 1643 г. Анексирани са от Великобритания през 1874 г. През 1970 г. страната печели независимост. Столица на Фиджи е Сува. Населението е 893 000 души.\r\n1967 г.\r\nВлиза в сила договорът за Космоса \"За принципите на дейността на държавите по изследване и използване на космическото пространство, включително Луната и другите небесни тела\". Това е договор, подписан от СССР, САЩ и Великобритания на 27 януари 1967 г. Определя принципа за свободното използване на космическото пространство и небесните тела за поддържане на международен мир и сигурност върху принципите на сътрудничество и взаимопомощ. Забранява присвояването на космическото пространство и небесните тела, извеждането в орбита около Земята на обекти с оръжие за масово поразяване и разполагането му на Луната и другите небесни тела.\r\n1964 г.\r\nВ Токио е дадено началото на XVIII Олимпийски игри.\r\n1963 г.\r\nВ сила влиза Договорът за забрана на ядрените опити в атмосферата, Космоса и под водата. Договорът е безсрочен и открит за присъединяване, подписан е от СССР, САЩ и Великобритания на 5 август 1963 г. Документът забранява ядрените опити във всякаква среда, ако взривът може да предизвика радиоактивни дъждове извън пределите на държавата, под чиято юрисдикция или контрол се провежда. От ядрените държавите развиващи свои ядрени програми, единствено Франция и Китай не се присъединяват към него и продължават с опитите, забранени от договора.\r\n1961 г.\r\nЗавършена е електрификацията на транс-сибирската магистрала.\r\n1944 г.\r\nКомандването на американските войски заявява, че немския град Аахен  ще бъде напълно унищожен ако немските войски там не се предадат до 24 часа.\r\n1933 г.\r\nВ САЩ, за първи път в света, в продажба е пуснат прах за пране.\r\n1932 г.\r\nВ Харковския физико-технически институт  за първи път в СССР е извършена ядрена реакция – делене на ядрото на лития.\r\n1919 г.\r\nАнтантата и САЩ обявяват икономическа блокада на съветска Русия.\r\n1911 г.\r\nЗапочва революция в Китай, която бързо обхваща западната и южна част на страната и довежда до абдикирането на последния китайски император и провъзгласяването на страната за република. Народното въстание срещу династията Кинг избухва първоначално във Учанг, централната китайска провинция Хюбей. Отхвърлянето на династическата власт довежда до налагането на първата демократична власт в Китай.\r\n1865 г.\r\nПатентована е билярдната топка. Изобретателят й Джин Уесли Хайят открива синтетичен материал, с който става възможно отливането на форми. До този момент за материал при изработката на билярдни топки се е използвала само слонова кост.\r\n1794 г.\r\nШестнадесет хилядна руска войска под командването на генерал Александър Суворов разбива седемхилядната полска армия при Мачейовице и взима в плен въстаническия лидер Тадеуш Костюшко. \r\nТадеуш Костюшко е роден на 4 февруари 1746 г. Получава военното си образование във Варшава и Париж. През 1776 г. заминава за Америка където се сражава на страната на колониалистите във Войната за независимост. В началото на 90- те години на XVIII век, се завръща в Полша. След като Прусия и Русия сломяват полската съпротива поделяйки си полските земи, Костюшко заминава за Филаделфия. В началото на XIX век се завръща в Европа. Умира на 15 октомври 1817 г. в Швейцария.\r\n1723 г.\r\nАнглия и Прусия сключват Шарлотенбургският мирен договор, според който внука на английския крал Джордж I трябва да се ожени за пруската принцеса, а принца на Прусия Фридрих - за дъщерята на принца на Уелс.На тази дата са родени:\r\n1930 г.\r\nРоден е Харолд Пинтър - ирландски драматург, поет, сценарист. Той е един от представителите на абсурдната драма в Англия заедно с Н. Симпсън, Дж. Арден, Дж. Озбърн, Ш. Дилейн и др. Автор е на пиесите: \"Рожден ден\" (1958 г.), \"Лифт\" (1960 г.), \"Страж\" (1960 г.), \"Минали времена\" (1971 г.), \"Ничия земя\" (1975 г.), \"Измяна\" (1978 г.), \"Оранжерия\" (1980 г.) и др.\r\n1930 г. \r\nУмира Адолф Хенрих Густав Енглер - германски ботаник, един от създателите на еволюционната география на растенията, чуждестранен член-кореспондент на Петербургската Академия на Науките (от 1888 г.), член е на Академията на Науките на СССР (1927 г.) и на други научни дружества в Европа. Автор е на подробна филогенетична система на растенията. Организира издаването на фундаментални справочни издания по ботаника.\r\n1913 г.\r\nРоден е Клод Симон - френски писател, принадлежащ към школата на “новия роман”. Учи в колеж в Париж. Участва във Втората световна. война; попада в плен, избягва и се включва в Съпротивата. Когато влиза в изданието “Минюи” през 1957 г. с романа “Вятърът”, има издадени вече 3 книги: “Плут” (1945 г.), “Гъливер” (1952 г.), “Свещена пролет” (1954 г.). Следват “Трева” (1958 г.), “Пътят към Фландрия” (1960 г.), “Отело” (1962 г.), “Истории” (1967 г., награда “Медиси”), “Битка за Фарсала” (1969 г.), “Триптих” (1973 г.), “Нагледен урок” (1976 г.), “Георгики” (1981 г.).\r\n1895 г.\r\nРоден е Волфрам фон Рихтхофен - германски военачалник, ген.-фелдмаршал. На военна служба е от 1913 г. По време на Първата световна война е летец, а след войната преминава в запаса. Завършва Висшето техническо училище през 1923 г. и постъпва в райхсвера; участва в създаването на германските ВВС. По време на интервенцията в Испания (през 1936-1939 г.) е началник-щаб и командир на авиационния легион \"Кондор\". През периода 1939-1942 г. командва 8-ми авиационен корпус, действащ през Втората световна война в Полша, Франция, на Балканския полуостров и остров Крит, а по-късно - на германо-съветския фронт. От юли 1942 г. е командващ 4-ти въздушен флот, който поддържа настъплението към Сталинград, а след това осъществява снабдяването на обкръжените при Сталинград немски групировки. От юни 1943 г. до октомври 1944 г. командва 2-ри въздушен флот в Италия; но се отегля поради здравословни причини.\r\n1873 г.\r\nРоден е Артър Лавджой - американски философ, представител на критическия реализъм; професор от 1901 г. Преподавател е във Вашингтонския (1901-1908 г.), Мисурийския (1908-1910 г.) университет и в университета \"Джон Хопкинс\" в Балтимор (1910-1938 г.). Президент е на Американската философска асоциация от 1916 до 1917 г. Лавджой е основател и редактор на сп. \"Journal of the History of Ideas\" от 1940 г. Артър Лавджой умира 1962 година.\r\n1861 г.\r\nРоден е Фритьоф Нансен - норвежки естественик, полярен изследовател, общественик и политически деец, професор. На 27-годишна възраст преминава Гренландия от изток към запад на ски (през 1888 г.). През 1893-1896 г. ръководи експедиция с кораба \"Фрам\", посещава Новосибирския архипелаг и се завръща по плаващите ледове през архипелага Франц Йосиф в Хамерфест. От 1900 г. до 1902 г. продължава своите океанографски наблюдения. В Норвегия учредява \"Нансенов фонд\" за подпомагане на научните експедиции по море. От 1914 г. до 1918 г. е върховен комисар на Лигата на нациите по военнопленническите дела, един от дейните организатори е за събиране на помощи за гладуващите в Поволжието. На Нансен са наречени множество географски обекти. Той е носител на Нобелова награда за мир от 1922 г. Фритьоф Нансен умира през 1930 година.\r\n1830 г.\r\nРодена е Изабела II, испанска кралица в периода от 1833 до 1868 г., дъщеря на Фердинанд VII. До навършване на пълнолетието й през 1843 г. Испания е управлявана от майка й Мария Кристина (от 1833 до 1840 г.); през 1840-1843 г. регент е ген. Еспартеро. След 1843 г. управлява придворната клика - камарилата. В началото на Испанската революция от 1868-1874 г. заминава за Франция , където умира през 1904 г. в Париж. Изабела ІІ абдикира в полза на сина си Алфонсо ХІІ.\r\n1813 г.\r\nРоден е Джузепе Верди - италиански оперен композитор. Учи в Бусето, където продължава музикалните си занимания. Прави несполучлив опит да постъпи в Миланската консерватория. Негов учител е Винченцо Лавиня - композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват \"Навуходоносор\" (1842 г), както и дванадест опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният от творчеството на Верди обхваща оперите \"Аида\", \"Отело\" и \"Фалстаф\". Джузепе Верди умира през 1901 година.\r\n1731 г.\r\nРоден е Хенри Кавендиш - английски физик и химик, член на Лондонското кралско дружество от 1760 г. Завършва Кеймбриджкия университет през 1753 г. Основните му трудове са по химия на газовете и експериментална физика. Разработва методика за събиране, пречистване и изучаване на газове, с помощта на която получава чист водород и въглероден двуокис през 1766 г. и определя свойствата и относителното им тегло. Установява състава на въздуха през 1781 г., Определя състава на водата през 1784 г.изгаряйки водород. Хенри Кавендиш умира през 1810 година.\r\n1684 г.\r\nРоден е Жан Антоан Вато - френски художник и гравьор. През ранните си години работи като художник-копист. Получава звание академик за картината си - \"Поклонение на остров Кифера\". За по-малко от 10 години създава картините \"Венециански празник\", \"Празникът на любовта\" и \"Обществото в парка\" (Дрезденска картинна галерия), \"Радостите на живота\" (\"Колекция Уолас\", Лондон), \"Жил\" (Лувър, Париж) и др.На тази дата умират:\r\n2010 г.\r\nУмира Джоан Съдърланд\r\nДжоан е австралийска оперна певица и драматичен колоратурен сопран. Родена е на 7 ноември 1926 г. в Сидни. Известна е с перфектните си високи ноти, абсолютната техника и заслугите си за възраждането на белкантото. \r\n2010 г.\r\nУмира Морис Але\r\nМорис Але е френски икономист, на когото е присъдена Нобелова награда за икономика през 1988 г. за неговите пионерски приноси към теорията на пазарите и ефикасното използване на ресурсите.\r\n2010 г. \r\nПочива Соломон Бърк\r\nСоломон Бърк е американски соул певец. Роден е на 21 март 1940 година във Филаделфия. Музикалната му кариера стартира в средата на 50-те години и през 60-те е една от водещите фигури в соул музиката, с песни като „Got to Get You Off My Mind“ и „Everybody Needs Somebody to Love“.\r\n1973 г.\r\nУмира Лудвиг Едлер фон Майсес - един от водещите виенски икономисти, известен със семинарите, които води като професор във Виенския университет от 1913 до 1936 г. Преподава в Института за международни науки в Женева от 1934 до 1940 г. и е професор по икономика в университета в Ню Йорк от 1945 до 1969 г. В книгата си “The Theory of Money and Credit” (1912 г.), Майсес се насочва към все още непопулярното сред икономистите проучване на връзката между микроикономиката и макро икономиката, като основава своята теория за парите и кредита върху конкретния период в австрийската микроикономика. Използва също така паричния баланс и прогнозния подход към парите.\r\n1927 г.\r\nУмира Аугуст Кицберг - естонски писател и драматург. Кицберг е един от основоположниците на естонската драматургия. Пише “Братът Хен” през 1901 г., и др. Кицберг. Автор е на драмите във “Вихъра на ветровете” (1906 г.), “Червеният петел” (1919 г.) и др.; комедията “Проклетото село” (1923 г.). Основна тема на творчеството му е властта на парите.\r\n1837 г.\r\nУмира Франсоа Мари Шарл Фурие - френски социалист утопист. Излага историческите и социалните си възгледи в статията “Всемирната хармония” от 1803 г., в анонимната брошура “За търговското шарлатанство” от 1807 г. и книгата “Теория на четирите движения и всеобщата съдба” от 1808 г. В книгите “Трактат за домоводческо-земеделска асоциация” (1822 г.) и “Новият стопански социетарен свят” (1929 г.) разработва подробен план за организацията на обществото на бъдещето. Неговите идеи намират отражение и във френската художествена литература (Й. Сю, Ф. Пиа, П. Ж. Беранже, Е. Потие и др.) и оказват въздействие върху развитието на френския утопичен социализъм (К. Пекьор, Ф. Видал, П. Леру, П. Ж. Прудон).\r\n1825 г.\r\nУмира Стефанус Йоханес Паулус Крюгер - президент на бурската република Трансваал от 1883 до 1900 г. Участва във военните операции на бурите против коренното африканско население. В периода на Англо-бурската война от 1899 до 1902 г. е един от ръководителите на бурската съпротива против английските войски.За изготвянето на историческата справка на Агенция “Фокус” са използвани следните източници:", "date": "2017.10.10", "title": "Денят 10 октомври в световната история"}
{"url": "http://www.focus-news.net/news/2017/10/10/2444855/sofiya-zapochva-remont-na-patya-prez-prohoda-vladaya-v-uchastaka-ot-cherniya-kos-do-pametnika-na-voynishkoto-vastanie.html", "text": "От днес започва ремонт на участък от път I-1 (Е-79) София - Перник, през прохода Владая, съобщиха от пресцентъра на Агенция „Пътна инфраструктура“. Без спиране на движението ще се работи в отсечката от „Черния кос“ до паметника на Войнишкото въстание. Трафикът ще се регулира със светофарна уредба. Превозните средства ще преминават в платното, в което в момента не се извършват ремонтни дейности. Необходимо е шофьорите да карат внимателно и да спазват стриктно пътните знаци, тъй като пътуват през участък в ремонт.\r\nЗа повишаване безопасността на движение, за по-бързото и удобно пътуване в събота и неделя няма да се извършват ремонтни дейности на първокласния път през Владая.\r\nЗа аварийното обезопасяване на скатове по автомагистрала „Люлин“ до 10 ноември е ограничено движението в посока Благоевград в участъка след тунел „Мало Бучино“. Това е отсечката от км 5+412 до км 11+570 на автомагистралата. Движението се осъществява двупосочно в платното в посока София. Целта на предприетите спешни дейности е обезопасяване на скатовете от падащи камъни, които застрашават живота и здравето на пътуващите, и повишаване безопасността на движение. \r\nОт пътноподдържащите дружества Агенция „Пътна инфраструктура“ изисква да работят с пълна мобилизация, за да може планираните дейности да завършат в максимално кратък срок и движението да се осъществява без ограничения.", "date": "2017.10.10", "title": "София: Започва ремонт на пътя през прохода Владая в участъка от „Черния кос“ до паметника на Войнишкото въстание"}
{"url": "http://www.focus-news.net/news/2017/10/10/2444856/varna-predsedatelyat-na-zheni-gerb-irena-sokolova-shte-uchastva-vav-foruma-umerenostta-kato-printsip-za-postigane-na-po-dobri-rezultati.html", "text": "Председателят на Жени ГЕРБ Ирена Соколова ще посети Варна. Това съобщиха от пресцентъра на ПП ГЕРБ – Варна. Тя ще вземе участие в организирания от областната дамска структура на партията форум на тема „Умереността като принцип за постигане на по-добри резултати”. Събитието ще се проведе от 18.00 часа, в Централния офис на ПП ГЕРБ – Варна на ул. „Сан Стефано” 22. Сред гост – лекторите ще бъдат педагогът Жечка Георгиева, ендокринологът доц. д-р Марияна Христова и актьорът Свилен Стоянов. След дискусията Жени ГЕРБ – Варна ще проведат своето отчетно годишно събрание.", "date": "2017.10.10", "title": "Варна: Председателят на Жени ГЕРБ Ирена Соколова ще участва във форума „Умереността като принцип за постигане на по-добри резултати”"}
{"url": "http://www.focus-news.net/news/2017/10/10/2444857/rumyana-milova-tsgm-46-mln-leva-na-godina-e-prognoznoto-uvelichenie-na-prihodite-sled-razshiryavaneto-na-zelenata-zona-za-parkirane.html", "text": "Прогнозното увеличение на приходите, след разширяването на “зелена“ зона, е с 4 630 937 лв. за година. Това каза в интервю за Агенция „Фокус“ Румяна Милова, Директор на Дирекция „Паркиране и гаражи“ в Центъра за градска мобилност. „Към 31 август т.г., общият  приход  от паркирането в „синя“ и „зелена“ зона е 8 768 413,40 лв., в т.ч. и от локалното платено паркиране“, обясни тя. „Прогнозните разходи, необходими за  реализирането на разширението на “зелена“ зона е в размер на 2 538 077 лв.“, уточни Румяна Милова. „Част от приходите се използват за самоиздръжка и инвестиране, а друга отива за разплащане с транспортните оператори“, посочи тя. \r\nБиляна ИВАНОВА", "date": "2017.10.10", "title": "Румяна Милова, ЦГМ: 4,6 млн. лева на година е прогнозното увеличение на приходите след разширяването на „зелената“ зона за паркиране"}
{"url": "http://www.focus-news.net/news/2017/10/10/2444858/the-asia-times-bivshiyat-prezident-na-sasht-dzhimi-kartar-e-izyavil-zhelanie-da-se-sreshtne-sas-severnokoreyskiya-lider.html", "text": "Бившият държавен глава на САЩ Джими Картър (мандат - 20 януари 1977 г. – 20 януари 1981 г.) изяви желание да бъде назначен като специален емисар между Вашингтон и Пхенян, пише вестник The Asia Times.\r\n„Картър иска да се срещне със севернокорейския лидер и да изиграе конструктивна роля за мира на Корейския полуостров, точно както направи през 1994 г.“, разказа професор от Университета в щата Джорджия Парк Хан-шик.\r\nАкадемикът, който е известен специалист по въпросите за Северна Корея, е посетил 93-годишния Картър в дома му в края на месец септември. \r\n„Ако бившият президент Картър е в състояние, той би искал да посети Северна Корея, би искал да се срещне със северкорейския лидер Ким Чен-ун, с който да обсъди мирен договор между САЩ и Северна Корея, както и пълна денуклеаризация на Северна Корея\", уточни професорът, допълвайки, че по този начин Картър се надява „да бъде допринено за създаването на постоянен мирен режим на Корейския полуостров\".\r\nКартър, който през 2002 г. бе удостоен с Нобелова награда за мир, има заслуги за предотвратяването на американското нахлуване в Хаити. Приятелството му със сандиниста Даниел Ортега бе използвано за пресичането на насилието в Никарагуа. Тереза Герова", "date": "2017.10.10", "title": "The Asia Times: Бившият президент на САЩ Джими Картър е изявил желание да се срещне със севернокорейския лидер"}
{"url": "http://www.focus-news.net/news/2017/10/10/2444859/mariya-stoyanova-predstoyashtite-parlamentarni-izbori-v-avstriya-sa-shte-badat-ot-izklyuchitelno-znachenie-za-balgariya.html", "text": "Предстоящите парламентарни избори в Австрия ще бъдат от изключително значение за България. Това каза в сутрешния блок „Добро утро, България“ на Радио „Фокус“ Мария Стоянова, бивш дългогодишен кореспондент в Германия. По думите й вотът в Австрия на 15 октомври може да се окаже по-заплетен и от този в Германия, като не е изключена възможността за прекрояване политическата карта в страната.\r\n„За България този избор наистина е съществено важен, не само заради близостта между двете държави, но дори и заради факта, че след България Австрия поема председателството на Съвета на ЕС. Това означава, че България и Австрия, заедно със следващия председател на Общността, ще съставят т. нар. „тройка“. Смятана на политическата карта, политическото разпределение на силите в алпийската република означава една доста консервативна, твърда политика по отношение на външни граници, бежанци, по отношение на всички онези, които можем да наречем и „пришълци“, не само в Австрия, но и в цялата общност. Австрия ще бъде категоричен, но и нелесен партньор за една по-центристка Германия - такава, каквато е вероятно тя да се оформи след и ако се състави правителство в цветовете на Ямайското знаме“, обясни тя. Мария Стоянова коментира още, че дебатите в австрийския парламент силно напомнят на тези у нас, като бихме могли да изведем поуки, понякога и от лошия пример в други държави.", "date": "2017.10.10", "title": "Мария Стоянова: Предстоящите парламентарни избори в Австрия са ще бъдат от изключително значение за България"}
{"url": "http://www.focus-news.net/news/2017/10/10/2444860/shumen-darzhavniyat-arhiv-v-grada-shte-otbelezhi-profesionalniya-si-praznik-s-den-na-otvorenite-vrati-i-izlozhba.html", "text": "Държавният архив в Шумен ще отбележи професионалния си празник - 10 октомври, с Ден на отворените врати и изложба на някои от последните дарения на архивни документи в архива. Това съобщиха от институцията. От 10.00 до 16.00 часа утре посетителите ще могат да се запознаят със съхраняваното архивно богатство, ще могат да разгледат и постоянната експозиция в Държавен архив – Шумен – стари изгледи от града, снимки на известни общественици, на градската мода от отминалия XIX-ти век, както и с начина на съхраняване на архивните документи в архивохранилището. 10-ти октомври е професионалният празник на архивистите в България. \r\n„Често, по различни поводи, сме чували фразата „Народ, който не помни миналото си, няма бъдеще”. С всеки изминал ден в настоящето на България тази фраза добива все по-голяма сила, тъй като на най-високо ниво не са осъзнати два главни компонента – функцията на държавните архиви като институция, създаваща и поддържаща националната памет, както и случващото се с документацията в задължените към Националния архивен фонд държавни и общински институции – тъй като точно тези документи един ден ще бъдат част от архивното документално богатство и съответно част от българската история“, заяви Антония Панева, началник на архива.", "date": "2017.10.10", "title": "Шумен: Държавният архив в града ще отбележи професионалния си празник с Ден на отворените врати и изложба"}
{"url": "http://www.focus-news.net/news/2017/10/10/2444861/radio-svobodna-evropa-makedoniya-turskiyat-darzhaven-glava-pristigna-na-poseshtenie-v-sarbiya.html", "text": "Турският президент Реджеп Тайип Ердоган пристигна на двудневно официално посещение в Сърбия, предава  Радио „Свободна Европа“ в македонската си редакция. \r\nНа летището в столицата Белград  виокопоставения гост от Анкара бе посрещнат от сръбския си колега Александър Вучич, премиера Анна Бърнабичи членове на правителството. Ердоган пристигна в Белград с голяма делегация, състояща се от 185 бизнесмени и осем турски министри. Официалните разговори на Турция ще започнат във вторник, като първата планира среща на турския президент е с Вучич. След това са предвидени преговори между двете делегации и подписването на няколко споразумения между Сърбия и Турция. \r\nПрез втория ден от визитата си Ердоган ще посети град Нови Пазар, Южна Сърбия, който е населен предимно от мюсюлмани. По време на посещението ще бъдат засилени мерките за сигурност, а за спокойствието на Ердоган, освен личните му 50 бодигардове, ще се грижат и три хиляди сръбски полицаи. Тереза Герова", "date": "2017.10.10", "title": "Радио „Свободна Европа“ (Македония): Турският държавен глава пристигна на посещение в Сърбия"}
{"url": "http://www.focus-news.net/news/2017/10/10/2444862/14-dushi-sa-raneni-pri-katastrofi-prez-izminaloto-denonoshtie-v-stranata.html", "text": "14 души са ранени при катастрофи през изминалото денонощие, съобщиха от пресцентъра на МВР. В страната са станали 12 пътнотранспортни произшествия, при които има един загинал. На територията на столицата са станали  един тежък и 156 леки пътни инцидента, при които има един ранен.", "date": "2017.10.10", "title": "14 души са ранени при катастрофи през изминалото денонощие в страната"}
{"url": "http://www.focus-news.net/news/2017/10/10/2444863/burgas-30-godishen-mazh-e-samokatastrofiral-s-otkradnat-tovaren-avtomobil-v-pomorie.html", "text": "Около 17.35 ч. на 8 октомври служители от Районно управление – Поморие, обслужващи сигнал за самостоятелна катастрофа с материални щети, възникнало на поморийската улица „Цар Петър“ с товарен автомобил „Ивеко Дейли“, с бургаска регистрация, констатирали, че водач му – 30-годишния Р. Т. от Поморие отнел  противозаконно автомобила от ул. „Цар Константин Асен“. Това съобщиха от ОДМВР-Бургас. Р. Т. е задържан с полицейска заповед за срок до 24 часа. По случая е образувано бързо полицейско производство.", "date": "2017.10.10", "title": "Бургас: 30-годишен мъж е самокатастрофирал с откраднат товарен автомобил в Поморие"}
{"url": "http://www.focus-news.net/news/2017/10/10/2444864/dobrich-obshtinskiyat-savet-shte-provede-izvanredna-sesiya-za-neotlozhno-namirane-na-resheniya-svarzani-s-bitovata-kanalizatsiya-i-vodoprovodnata-mrezha-na-zhilishtniya-kvartal-riltsi.html", "text": "Свикана е извънредна сесия на Общинския съвет на Добрич, на която ще бъдат разгледани три точки, предаде кореспондентът на Радио „Фокус” – Варна. Сесията се свиква във връзка с неотложно намиране на решения, свързани с битовата канализация и водопроводната мрежа на жилищния квартал „Рилци“. \r\nТемите от дневния ред са свързани с даване на съгласие за кандидатстване за отпускане на безвъзмездна финансова помощ от ПУДООС на Община град Добрич за обект: „Битова канализация в кв. „Рилци“, град Добрич“ и за кандидатстване за целево финансиране на Община град Добрич пред МРРБ за обект: „Реконструкция на водопроводна мрежа за кв. „Рилци“, град Добрич“. Третата точка в дневния ред касае сключване на договор за краткосрочен банков кредит, с цел предоставяне на публични услуги при временен недостиг на средства, възникнал при временен касов разрив по бюджета на Община град Добрич за 2017 г. Заседанието ще започне в 09.00 часа.\r\nЖулиета НИКОЛОВА", "date": "2017.10.10", "title": "Добрич: Общинският съвет ще проведе извънредна сесия за неотложно намиране на решения, свързани с битовата канализация и водопроводната мрежа на жилищния квартал „Рилци“"}
{"url": "http://www.focus-news.net/news/2017/10/10/2444865/sofiya-narodniyat-predstavitel-ot-bsp-za-balgariya-hristo-prodanov-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа, народният представител от \"БСП за България\" Христо Проданов и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП София. Желаещите може да се запишат предварително на телефон 02/987 20 86.", "date": "2017.10.10", "title": "София: Народният представител от \"БСП за България\" Христо Проданов и общинският съветник Борис Цветков ще проведат приемна за граждани"}
{"url": "http://www.focus-news.net/news/2017/10/10/2444866/stara-zagora-chitalishte-vazrodena-iskra-v-kazanlak-shte-otkrie-17-iya-si-tvorcheski-sezon-na-10-oktomvri.html", "text": "Читалище „Възродена Искра“ в Казанлък ще открие седемнадесетия си творчески сезон с концерта „Цветна палитра“ от 18.00 часа в Дома на културата. Това каза за Радио „Фокус“ Марияна Янкова, секретар на читалището. Тя поясни, че в концерта ще вземат участие колективите на читалище „Възродена Искра“. Той е предшестван от работилница на открито под надслов „Нарисувай себе си“, организирана от школата по изобразителни изкуства „Ренина“. „Подобен род атракции читалището организира за първи път“, каза Янкова.\r\nСлавяна ГАЙДАРОВА", "date": "2017.10.10", "title": "Стара Загора: Читалище „Възродена Искра“ в Казанлък ще открие 17-ия си творчески сезон на 10 октомври"}
{"url": "http://www.focus-news.net/news/2017/10/10/2444867/kmetat-na-peshtera-nikolay-zaychev-shte-uchastva-v-125-a-plenarna-sesiya-na-evropeyskiya-komitet-na-regionite.html", "text": "Кметът на Община Пещера Николай Зайчев ще участва в 125-а Пленарна сесия на Европейския комитет на регионите, като петдесет становища и една резолюция са включени в дневния ред на тази пленарна сесия. Това съобщи за Радио „Фокус“ – Пазарджик Стоян Йовчев, експерт в Общината. Заседанието ще започне с изказвания на председателя на Европейския комитет на регионите Карл-Хайнц Ламберц и председателя на Европейския съвет Доналн Туск. Те ще говорят по темата „Състояние на Съюза: гледната точка на регионите и градовете“. Делегатите в Комитета  ще изслушат и Miguel Arias Canete, комисар по въпросите на климата и енергетиката. \r\n„В дневния ред на сесията са още темите Финансирането на борбата с изменението на климата: основен инструмент за изпълнението на Парижкото споразумение и Европейска стратегия за съвместни интелигентни транспортни системи. Дебат ще има по Европейската политика за подобряване на сеизмичната устойчивост на сградния фонд и инфраструктурата. Делегатите ще обсъдят закрилата на децата мигранти. На 125-а пленарна сесия трябва да бъде приета резолюция относно препоръките към държавните и правителствените ръководители, които ще участват в петата среща на високо равнище на Източното партньорство в Брюксел на 24 ноември 2017 г.“, каза също Йовчев. Той допълни, че Николай Зайчев е един от 12-те пълноправни представители на българските местни власти в Комитета на регионите. Той е член на групата на Европейската народна партия.\r\nАлбена ЖИЛЕКОВА", "date": "2017.10.10", "title": "Кметът на Пещера Николай Зайчев ще участва в 125-а Пленарна сесия на Европейския комитет на регионите"}
{"url": "http://www.focus-news.net/news/2017/10/10/2444868/la-vanguardia-karles-puchdemon-shte-napravi-poslednata-krachka-kam-katalunskata-nezavisimost.html", "text": "През януари 2016 г. Карлес Пучдемон стана председател на регионалното правителство в Барселона с обещанието да придвижи Каталуния от „поставтономизъм към независимост“. Във вторник, 10 октомври, каталунският лидер ще направи последната крачка от своята мисия, коментира местният вестник La Vanguardia.\r\nВ изказване, направено съвсем наскоро, Пучдемон отбеляза, че „никой не може да бъде изненадан от това, което правим“. Но въпреки това в Мадрид не са равнодушни – засилен бе икономическият, политическият и социалният натиск за осуетяване на каталунската независимост. Сега всички очи са насочени към Пучдемон.\r\n.  Тереза Герова", "date": "2017.10.10", "title": "La Vanguardia: Карлес Пучдемон ще направи последната крачка към каталунската независимост"}
{"url": "http://www.focus-news.net/news/2017/10/10/2444869/pregled-na-osnovnite-temi-v-st.html", "text": "\"Братът на задържания за убийство в Гърция казанлъшки полицай: Изумен съм от случилото се, не  вярвам на нищо от написаното за Краси!\", е акцент от днешния брой на вестник Старозагорски новини. Съдът в Неаполис отложи делото за сряда, задържаните българи нямали адвокат, пише в материала. Насроченото за понеделник дело в Районния съд на град Неаполис относно мярката за неотклонение на казанлъшкия полицай Красимир Карчев и Десислава Говедарова е отложено за сряда поради липсата на адвокати. Обвинените в убийство нашенци са оставени в местния полицейски участък. Според електронните медии на остров Крит при влизането им в съдебната зала се чули крясъци: \"Убийци!\". 37-годишният Красимир е организиран ловец от 2002 година, член е на дружинката в селата Енина и Горно Изворово. Според председателя й - Радко Нонов, за последно е бил на излет при откриването на сезона за пъдпъдъци. Разполагал с две законни пушки: Мозберг - помпа, и 12-калиброва успоредка. Не бил сред най-често участващите в излетите, оправдавал се с голямата си ангажираност в полицията. \r\n\"Антон Тодоров подадe оставка като депутат от ГЕРБ\", е друг акцент в изданието. Вчера Антон Тодоров си подаде оставката като депутат от ПП ГЕРБ. От пресцентъра на партията съобщиха, че той е информирал за решението си с писмо до ръководството й. \"В рамките на по-малко от десет дни съм обект на безпрецедентна атака от среди, които никога няма да ми простят разкритията, направени за олигархията, задкулисието и техните командири\", пише Тодоров в писмото си и във своя Фейсбук профил. Медията припомня, че името на родения в Раднево депутат и бивш председател на СДС в Стара Загора миналата седмица бе в центъра на скандал около номинацията му за председател на Комисията по досиетата. След бурното му обсъждане в продължение на няколко дни Антон Тодоров се оттегли, но веднага след това отново влезе в светлините на прожекторите с участието си в сутрешния блок на Нова телевизия, поучителните реплики, отправени към ТВ-водещия и последвалото му публично извинение. \r\n\"Старозагорският депутат Емил Христов:  Необходима е съвсем различна комуникация с медиите\", е още едно от заглавията във вестника. \r\n\"Нужен е съвсем различен подход в комуникацията с медиите, а чрез тях и с българското общество\". Това заяви старозагорският народен представител от ГЕРБ Емил Христов броени минути, след като бе обявена оставката на Антон Тодоров. По думите на Христов, поведението на неговия колега не може да бъде оправдано по никакъв начин. Старозагорският депутат обърна сериозно внимание на създаващата се \"антиГЕРБ\" коалиция в Стара Загора, която по думите му се групира около принципа \"дайте да бутнем тези, за да се качим ние\". \"Движение България на гражданите търсят начини за изграждането на подобна общност. За тях не е важно кой и как ще се включи в тази \"антиГЕРБ\" коалиция, важното е тя да бъде създадена\", допълни Христов.", "date": "2017.10.10", "title": "Преглед на основните теми в старозагорския печат"}
{"url": "http://www.focus-news.net/news/2017/10/10/2444870/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество.\r\nВъв връзка с изключване на уличен водопровод и подмяна на спирателен кран на бул. „Васил Левски“, кв. „Център“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- бул. „Васил Левски“ между ул. „Ген. Йосиф В. Гурко“ и ул. „Граф Игнатиев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ген. Паренсов“ на кръстовището с бул. „Васил Левски“.\r\nВъв връзка с подмяна на сградно водопроводно отклонение в жк. „Хаджи Димитър“, се налага спиране на водоподаването от 9:00 до 21:00 часа на клиентите на „Софийска вода”, живеещи в бл. 135.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Златица“ до бл. 135.\r\nВъв връзка с подмяна на сградно водопроводно отклонение на ул. Летец“ в кв. „Кумарица“, гр. Нови Искър се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\n- ул. \"Детска песен\", ул. „Боровец\";\r\n- ул. \"Летец\" от ул. \"Снежанка\" до ул. \"Иван Вазов\";\r\n- карето от бивши военни блокове от бл. 1 до бл. 15 на ул. \"Летец\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Летец“ на кръстовището с ул. „Боровец“.\r\nВъв връзка с подмяна на сградно водопроводно отклонение на ул. „Вишнева“ в жк. „Лозенец“ се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\n- пл.\" Велчова завера\" №1;\r\n- ул. \"Арх. Йордан Миланов\" от ул. \"Йосиф Петров\" до ул. \"Вишнева\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Арх. Йордан Миланов“ на кръстовището с ул. „Вишнева“.\r\nВъв връзка с изграждане на сградно водопроводно отклонение на ул. „Средна гора“ в кв. „Център“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Средна гора“ от ул. „Цар Симеон“ до ул. „Св. Св. Кирил и Методий“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Средна гора“ на кръстовището с ул. „Цар Симеон“.\r\nВъв връзка с подмяна на уличен водопровод на ул. „Момина скала“ в с. Долни Пасарел се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- Карето между ул. „Урвич“, ул. „Вец Пасарел“, ул. „Искър“ и ул. „Ракита“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Детелина“ на кръстовището с ул. „Вец Пасарел“.\r\nСлед възстановяване на водоснабдяването е възможно временно повишаване мътността на водата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/10/2444871/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ в град Пловдив провеждат приемни с гражданите в дните до 12 октомври, съобщиха от пресцентъра на партията. Общинският съветник от ГЕРБ Иван Вичков ще приема граждани  от 16.00 до 18:00 часа днес в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 11 октомври, ще се проведат приемни с граждани на общински съветници от ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ГЕРБ в район „Южен” на ул.”Академик Петър Динеков” №1А; \r\n- Георги Василев, от 16 до 18:00 часа в офиса на ГЕРБ в район „Южен” на ул.”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница” №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница” №5. \r\nВ четвъртък, 12 октомври, общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул.”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул.”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.10.10", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2017/10/10/2444872/v-sofiya-shte-bade-predstavena-izlozhba-na-detsa-ot-tsentrovete-za-nastanyavane-ot-semeen-tip.html", "text": "Центровете за настаняване от семеен тип за деца и младежи без увреждания „Паисий Хилендарски“ и „Софроний Врачански“, съвместно с фондация „Ценности, добродетели, интегритет“ и Културен център „Люлин“, организират изложба по проект „Заедно творим на люлинския Крим“. Това съобщиха от пресцентъра на Столична община. Събитието ще представи картини от работните ателиета по групово рисуване с пръсти с маслени бои на възпитаниците на Центровете. Изложбата ще се състои от 18.00 часа в Културен център „Люлин“ на бул. “Захари Стоянов“, бл. 324 - 325П. \r\nПроектът се изпълнява с финансовата подкрепа на Столична програма „Култура 2017“.", "date": "2017.10.10", "title": "В София ще бъде представена изложба на деца от Центровете за настаняване от семеен тип"}
{"url": "http://www.focus-news.net/news/2017/10/10/2444873/zdf-angela-merkel-i-emanyuel-makron-shte-otkriyat-69-tiya-frankfurtski-panair-na-knigata.html", "text": "Във вторник, 10 октомври, започва 69-то издание на най-големия панаир на книгата – този в германския град Франкфурт на Майн, припомня телевизионният канал ZDF. Събитието ще бъде открито лично от канцлера на ФРГ Ангела Меркел и френския президент Еманюел Макрон. След официалната церемония двамата лидери ще посетят заедно френския павилион.\r\nВ периода 11-15 октомври около седем хиляди изложители от повече от 100 страни ще имат възможност да представят книгите си.  Тереза Герова", "date": "2017.10.10", "title": "ZDF: Ангела Меркел и Еманюел Макрон ще открият 69-тия Франкфуртски панаир на книгата"}
{"url": "http://www.focus-news.net/news/2017/10/10/2444874/burgas-lek-avtomobil-e-izgoryal-na-ulitsa-industrialna-prichinite-za-pozhara-se-izyasnyavat.html", "text": "Около 22.20 ч. на 9 октомври в Първо Районно управление - Бургас е получено съобщение за това, че на бургаската улица „Индустриална“, в района до завод „Георги Димитров“, гори лек автомобил „Ягуар С-Тайп“, с бургаска регистрация, собственост на 56-годишен мъж от града. Това съобщиха от ОДМВР-Бургас. Автомобилът е изгорял напълно. Огънят е потушен от дежурния противопожарен екип. Причините за пожара, както и стойността на нанесените щети са в процес на изясняване от служители на Първо Районно управление – Бургас.", "date": "2017.10.10", "title": "Бургас: Лек автомобил е изгорял на улица „Индустриална“, причините за пожара се изясняват"}
{"url": "http://www.focus-news.net/news/2017/10/10/2444875/pregled-na-osnovnite-temi-v-dobrudzhanskiya-pechat.html", "text": "Десет дни болницата в Добрич е без вода, съобщава на първа страница вестник „Нова добруджанска трибуна“. В района на Многопрофилната болница за активно лечение от дни има аварии. По думите на директора на здравното заведение д-р Трифон Йорданов в някои дни въобще няма водоподаване, в други е слабо. Водоподаването стига до 4-5 етаж. Ситуацията поставя болничното заведение в изключително трудна ситуация, тъй като освен стационара е затруднена и клинична лаборатория. „Стартира кампания за изграждане на паметник на Левски в Генерал Тошево“, съобщава всекидневникът. Идеята за изграждане на бюст-паметник е на инициативен комитет в добруджанското градче. По повод е на 180 години от рождението на Апостола. В сайта на общината е публикувано обръщение на инициативния комитет, както и данни за банковата сметка. От спортната страница – „Волейболистите на „Добруджа 07“ завършиха втори на турнир в Сърбия“. За пореден път те са участвали в мемориален турнир „Жарко Петрович“ в Нови Сад. В последния си трети мач волейболистите са показали силна игра и са затруднили домакините. \r\n„Отказаха да екстрадират поляк, осъден за сводничество в родината му“, съобщава на първа страница другият регионален вестник - „Добруджанска трибуна“. Полският гражданин Томаш Пиелих ще лежи в български затвор. Варненският апелативен съд е отменил вчера решение на окръжните магистрати в Добрич, с което е допусната екстрадиция на полския гражданин. Приетото наказание е 2 години 4 месеца и 1 ден лишаване от свобода. Това е остатък от наложена 3-годишна присъда, влязла в сила през 2012 година. Пламен Манушев е избран за зам.-председател на политическия комитет на НАТО, съобщава изданието. Депутатът от ГЕРБ, избран в Осми Добрички многомандатен район, е избран по време на 61-та годишна сесия на парламентарната асамблея на алианса. По време на форума са обсъдени темите за сътрудничество между Европейския съюз и НАТО. В рубриката „Новини“ – „Историята на пощенските услуги представят в библиотека „Дора Габе“. Изложбата е посветена на Световния ден на пощите – 9 октомври. Подредена е във фоайето на библиотеката и може да бъде разгледана до 20 октомври. Посетителите имат възможност да разгледат и материали за пощенското дело в Добруджа.", "date": "2017.10.10", "title": "Преглед на основните теми в добруджанския печат"}
{"url": "http://www.focus-news.net/news/2017/10/10/2444876/b92-srabskiyat-premier-pristiga-na-klyuchova-vizita-v-bryuksel.html", "text": "Министър-председателят на Сърбия Ана Бърнабич пристига във вторник на официално двудневно посещение в Брюксел, предава B92.\r\nСръбският премиер ще вземе участие в заседанието на Комисията по външни работи на Европейския парламент и ще се срещне с докладчика за страната й – Дейвид Макалистър. В дневния ред на Бърнабич са предвидени още разговори с председателя на политическата група на Европейската народна партия в ЕП Манфред Вебер и с комисаря по политиката за съседство и преговорите за разширяване Йоханес Хан.\r\nПрез втория ден от визитата си Бърнабич ще разговаря с председателя на ЕП Антонио Таяни, председателя на ЕК Жан-Клод Юнкер и Върховния представител на Европейския съюз по въпросите на външните работи и политиката на сигурност Федерика Могерини. Тереза Герова", "date": "2017.10.10", "title": "B92: Сръбският премиер пристига на ключова визита в Брюксел"}
{"url": "http://www.focus-news.net/news/2017/10/10/2444877/varna-obshtinskite-savetnitsi-ot-gerb-organizirat-priemni-za-grazhdani-do-13-oktomvri.html", "text": "Общинските съветници от ГЕРБ-Варна Бонка Банкова, Даниела Димова, Димитър Колев и Калин Калевски ще се срещнат с граждани в дните от днес до 13 октомври. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Бонка Банкова е днес, на Даниела Димова – на 11 октомври, на Димитър Колев – на 12 октомври, на Калин Калевски – на 13 октомври.", "date": "2017.10.10", "title": "Варна: Общинските съветници от ГЕРБ организират приемни за граждани до 13 октомври"}
{"url": "http://www.focus-news.net/news/2017/10/10/2444878/smolyan-darzhavniyat-arhiv-shte-otbelezhi-profesionalniya-si-praznik-s-predstavyane-na-sbornik-i-izlozhba-s-dokumenti-za-zhivota-i-deloto-na-dimitar-pashov.html", "text": "Държавен архив – Смолян ще отбележи професионалния си празник с представяне на сборник и изложба с документи за живота и делото на Димитър Пашов. Това съобщиха за Радио „Фокус” – Смолян от Държавен архив – Смолян. В изложбената зала на Архива от 17.00 часа ще бъде представена премиера на документалния сборник „Димитър Пашов (1913-1962) – житейска и творческа биография, публицистика, философски мисли и размисли”. Изданието включва материали, съхранявани в личния фонд на сина му Никола Пашов, който е и автор на документалния сборник и е подготвено изцяло със съдействието на Архива. Документите за живота и делото на Димитър Пашов са дарени от Никола Пашов и на негово име е открит личен фонд. \r\nПрофесионалният празник на архивистите започва да се чества на 10 октомври през 60-те години на ХХ век. С указ 515 от 10 октомври 1951 година на президиума на Народното събрание се създава архивното управление в структурата на министерството на вътрешните работи, с което се поставя началото на националната архивна система. Постановление 344 на министерския съвет от 18 април 1952 година пък регламентира изграждането на мрежата на държавните български архиви”. С изменението на закона за Държавния архивен фонд, прието на 1 април 1977 г. от 3 май 1977 г., се създава Главно управление на архивите при министерския съвет с ранг на комитет. Създават се Централен държавен исторически архив, Централен държавен архив на Република България, Централен държавен технически архив и Център за микрофилмиране, които се преобразуват от 1 януари 1993 година в Централен държавен архив към Главно управление на Архивите при министерски съвет. През 1999 година към Главно управление на архивите преминава и държавния военен архив. От 2000 година Главно управление на архивите при министерския съвет получава статут на Държавна агенция, а с приемането на Закона за националния архивен фонд от 2007 година се преименува в Държавна агенция „Архиви”.\r\nДаниела БОЙКОВА", "date": "2017.10.10", "title": "Смолян: Държавният архив ще отбележи професионалния си празник с представяне на сборник и изложба с документи за живота и делото на Димитър Пашов"}
{"url": "http://www.focus-news.net/news/2017/10/10/2444879/burgas-biznes-inkubatorat-predlaga-za-2-ra-poredna-godina-bezplatno-obuchenie-po-kitayski-ezik.html", "text": "За втора поредна година Община Бургас организира 6-месечен курс по китайски език, който ще стартира от днесв Бизнес инкубатора. Това съобщиха от Община Бургас.\r\nОбучението ще водят двете млади преподавателки Дзън и Ян, които вече преподават на учениците от бургаските училища ПМГ „Акад. Никола Обрешков“, СУ „Св. св. Кирил и Методий“ и Търговската гимназия.\r\nЩе бъдат организирани две групи по китайски език, всеки вторник и всеки четвъртък. И двете групи ще започнат от 16:30 до 18:00 часа днес.\r\nЖелаещите да се запишат в курса, трябва да направят предварителна регистрация, защото местата са ограничени до 12-15 души в група.", "date": "2017.10.10", "title": "Бургас: Бизнес инкубаторът предлага за 2-ра поредна година безплатно обучение по китайски език"}
{"url": "http://www.focus-news.net/news/2017/10/10/2444880/pregled-na-osnovnite-temi-v-shumenskiya-pechat.html", "text": "„Ученици от СУ “Панайот Волов” се включват в Европейската седмица на програмирането“, е водещото заглавие във вестник „Шуменска заря“. Инициативата започна вчера и ще продължи до петък, с участието на 400 ученици,от втори до осми клас. \r\n„Продължават аварийните ремонти по шуменските улици“, е заглавие от стр. 2 в броя. Приключиха строително-ремонтните дейности по 19 от включените 44 улици в програмата за извършване на аварийни ремонти на уличната мрежа в Шумен и кварталите „Дивдядово“, „Макак“ и „Мътница“. Дейностите включват машинно преасфалтиране на по-големи участъци и локални кърпежи на близо 22 000 квадратни метра нарушено покритие на уличните платна. \r\n„Строежът на храма в с. Вехтово не е започнал, трябват още средства“, информира всекидневникът. Жителите на шуменското село се обръщат с молба за подкрепа на благочестивото дело. В селото има църква, но тя се помещава в старата селска кръчма.\r\n“Засилен контрол над товарните автомобили и автобусите започва на територията на ОДМВР- Шумен“, съобщава ежедневникът. Полицейски служители ще следят за нелегални мигранти, притежание и пренос на наркотични и упойващи вещества и транспортиране на крадени стоки и др. Операцията по TISPOL от 9 до 15 октомври ще се проведе на територията на всички държави-членки на Европейския съюз.\r\n„Обжалват спирането на делото за пострадалите от Хитрино“, пише вестникът. Постановеното в края на миналата седмица определение на Софийски градски съд за спиране на делото за гражданските обезщетения на пострадалите ще се обжалва. Това каза адвокат Николай Димитров, който е поел защита на пострадалите от Хитрино. Причината за решението на софийските магистрати е, че трябва да се изчака наказателното дело за вината за трагичния инцидент на 10 декември 2016 г. в Хитрино. \r\n„Академична клетва положиха курсанти и студенти във Военния факултет“, е акцент от стр.4 в броя. Институционалната акредитация от НАОА на факултета е 9,17, при максимална възможна оценка 10,00. \r\n„Димитър Димитров отново става директор на Шуменския театър“, пише ежедневникът. Със заповед на министъра на културата бе обявен конкурс за длъжността „директор” на Драматично-куклен театър „Васил Друмев“ в Шумен. Той бе проведен на 4 октомври в София.", "date": "2017.10.10", "title": "Преглед на основните теми в шуменския печат"}
{"url": "http://www.focus-news.net/news/2017/10/10/2444881/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Температурите варират между 0, 3 и 6 градуса. На повечето места времето е ясно, във високите части духа вятър. Има снежна покривка между 5 и 20 см над 1100 м височина. Планинските спасители препоръчват на туристите да бъдат внимателни, тъй като има риск от подхлъзване. Няма регистрирани инциденти в планините през изминалото денонощие. Информация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017.10.10", "title": "ПСС: Добри са условията за туризъм в планините"}
{"url": "http://www.focus-news.net/news/2017/10/10/2444882/burgas-v-grada-se-provezhda-festival-na-izkustvata.html", "text": "В Бургас се провежда Фестивал на изкуствата. Това съобщиха от пресцентъра на Община Бургас. От 17.00 часа в Магазия 1 на Морска гара, ще бъде открита изложба гладиаторски шлемове на скулптора Васко Ернст Бърдаров и дизайнера Лилия Колева-Бардарова от Бърд-Арт студио. Двамата творци имат множество самостоятелни изложби, както и дългогодишни традиции в работата за различни филмови студия. За тях, те създават скулптурни обекти, прототипи, костюми, специални ефекти, декори за филми. Шлемовете, които ще бъдат експозирани на Порт Прим Арт Фест са автентичен реквизит от холивудски хитови продукции като „300: Възходът на една империя“, „Цезар“, „Спартак“, „Херкулес“, „Ханибал.“ Те отразяват реалния изглед на древността, пречупен през погледа на съвременния автор. Входът за изложбата е свободен.\r\nВ 18.00 часа в Културен център „Морско казино“ ще се състои премиерата на филма на Георги Тошев „Кристо в Япония“. Лентата ще бъде показана за първи път именно на бургаската публика. Тя ще покаже един необичаен творец, в страната на изгряващото слънце, през погледа на журналиста и продуцент Георги Тошев.\r\nПространствените инсталации Христо Явашев – Кристо включват проекти като Опакованият музей за съвременно изкуство на Чикаго (1969 г.), Бягащата ограда в Калифорния (1976 г.), Чадърите в Япония и САЩ (1991 г.), Плаващите кейове на езерото Изео в Италия (2015 г.). Името му е символ на иновация и различен поглед по света. Входът за изложбата е свободен.\r\nПилотното издание на Порт Прим Арт Фест се провежда в дните от 9 до 14 октомври. Патрон на фестивала на изкуствата за 2017 г. е голямата ни актриса Цветана Манева. Творчески директор и идеолог на форума е художникът Стефан Божков. Организатори и домакини на фестивала са Община Бургас и Гранд хотел и СПА Приморец.", "date": "2017.10.10", "title": "Бургас: В града се провежда Фестивал на изкуствата"}
{"url": "http://www.focus-news.net/news/2017/10/10/2444883/tsvetan-tsvetanov-se-sreshtna-s-direktora-na-evropol-rob-ueynrayt.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с директора на Европол Роб Уейнрайт късно снощи. Това съобщиха от пресцентъра на ПП ГЕРБ. Двамата разговаряха в Брюксел в рамките на заседанието на Съвместната група за парламентарен контрол на дейността на Агенцията на Европейския съюз за сътрудничество в областта на правоприлагането. \r\nПо време на разговора беше обсъден проектът за Програмен документ на Европол за периода 2018-2020 г. Сред основните задачи в стратегията е насочването на сътрудничеството на Европол с трети държави, като се оптимизира партньорската мрежа оперативно и стратегически. Директор Уейнрайт заяви, че се цели също укрепване на ролята на Европол като предпочитана платформа на международно сътрудничество в областта на правоприлагането срещу заплахи за сигурността на ЕС. В програмния документ ще бъде записано още, че Европол ще засили сътрудничеството си с Европейската комисия и Европейската служба за външна дейност, за да се осигури необходимия обмен на стратегическа информация и анализ на заплахите с външно и вътрешно измерение. \r\nПо време на разговора Цветан Цветанов информира Роб Уейнрайт, че Западните Балкани ще бъдат един от основните приоритети по време на българското председателство на Съвета на ЕС. От своя страна Уейнрайт заяви, че Западните Балкани ще останат регион от особено значение за Европол. В тази посока службата ще продължи на подкрепя регионалните инициативи в Западните Балкани, като тези дейности ще допълват и засилват оперативното сътрудничество на Европол в тази част на Стария континент.", "date": "2017.10.10", "title": "Цветан Цветанов се срещна с директора на Eвропол Роб Уейнрайт"}
{"url": "http://www.focus-news.net/news/2017/10/10/2444884/stara-zagora-v-grada-za-parvi-pat-shte-se-provede-festivalat-zdravey-zdrave.html", "text": "В Стара Загора за първи път ще се проведе фестивалът „Здравей, Здраве!“, който ще популяризира здравословния начин на живот във всички негови аспекти: физическо, емоционално, ментално и духовно здраве, като използва основно ресурсите на Стара Загора и за Стара Загора. Това съобщиха от пресцентъра на Община Стара Загора. Мотото на феста е „Единение“. Организаторите на I фестивал на здравето „Здравей Здраве“-Стара Загора ще дадат пресконференция в 10.00 часа, в зала 2 на Община Стара Загора.", "date": "2017.10.10", "title": "Стара Загора: В града за първи път ще се проведе фестивалът „Здравей, Здраве!“"}
{"url": "http://www.focus-news.net/news/2017/10/10/2444885/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на Агенция „Фокус”. Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.\r\nНикола ПЕТКОВ", "date": "2017.10.10", "title": "Акатист на св. крал Стефан Милутин ще бъде отслужен в митрополитската катедрала „Св. вмца Неделя”"}
{"url": "http://www.focus-news.net/news/2017/10/10/2444886/dobrich-zheni-gerb-pozdraviha-ekipa-na-tspz-d-r-p-stanchev-dobrich-za-denya-na-psihichnoto-zdrave.html", "text": "Председателят на Жени ГЕРБ Ирена Соколова, общинските ръководители на ПП ГЕРБ и на ЖГЕРБ в Добрич Красимир Николов и Кина Драгнева поздравиха с Деня на психичното здраве екипа на ЦПЗ „Д-р П. Станчев - Добрич”. Това съобщиха от пресцентъра на ПП ГЕРБ.\r\nТе връчиха на управителя на лечебното заведение д-р Наталия Борисова поздравителен адрес от народните представители от ПП ГЕРБ в 44-ото Народно събрание Даниела Димитрова и Пламен Манушев. За всички отделения в центъра бе осигурен подарък.\r\nГостите се запознаха с работата на лечебното заведение, чийто капацитет е зает на 90 на сто. Стана ясно, че за първи път от години в центъра има двама млади специализанти.\r\nИрена Соколова, която е психолог и психотерапевт, се ангажира да съдейства на екипа на ЦПЗ „Д-р П. Станчев - Добрич” за среща с министъра на здравеопазването, както и за участието на негов представител в комисиите, които разработват нормативните документи, касаещи психичното здраве.", "date": "2017.10.10", "title": "Добрич: Жени ГЕРБ поздравиха екипа на ЦПЗ „Д-р П. Станчев - Добрич” за Деня на психичното здраве"}
{"url": "http://www.focus-news.net/news/2017/10/10/2444887/denitsa-zlateva-bsp-ne-mozhe-gerb-da-izdigat-kato-osnoven-prioritet-borbata-s-koruptsiyata-a-udobno-da-napuskat-zasedanie-na-ksns.html", "text": "Не може да се издига като основен приоритет в рамките на тази парламентарна сесия борбата с корупцията и приемането на антикорупционно законодателство и когато президентът свиква КСНС по тази тема, удобно да се напуска заседанието, въпреки че има потвърдено участие. Това заяви зам.-председателят на БСП Деница Златева в сутрешния блок на бТВ, съобщиха от пресцентъра на Националния съвет на БСП. Тя обясни, че министри не могат да бъдат замествани на заседание, но парламентарните групи изпращат представител и не е задължително да е председателят на парламентарната група. „Имали сме случаи на предишни заседания, когато е влизал председател на парламентарна група, имал е ангажимент, излиза и влиза друг представител на партията“, допълни Златева.  „За нас изглежда, че има умисъл в действията на управляващите и това е поредният опит за неглижиране и бламиране на президента“, коментира тя. Зам.-председателят на БСП подчерта, че борбата с корупцията е ключова политика и за БСП, и за ГЕРБ, а се е наложило президентът да прекъсне КСНС точно по тази тема. „По време на заседанието са били представени двата законопроекта, стартирала е дискусия и в един момент г-н Цветанов, Марешки и Карадайъ напускат заседанието. Не може по такава чувствителна тема, по която непрекъснато се говори колко е важен този закон и че борбата с корупцията е основен проблем, да се провали и бламира това заседание по толкова елементарен начин“, категорична е Златева. Тя уточни, че има два законопроекта, които имат съществени различия. „Ние предлагаме председателят на комисията да се назначава от президента и тази комисия да има разследващи функции. Управляващите предлагат механичен сбор от пет различни органа, които да влязат под шапката на новата комисия. Възниква въпросът – в някои от тези органи президентът има своите квоти, а в новия законопроект на ГЕРБ му се отнемат всякакви правомощия и всичко подлежи на избор от страна на управляващото мнозинство, в рамките на парламента“, каза още тя. Според нея ролята на президента, като обединител на нацията, е да свиква КСНС и да се опита да намери онази пресечна точка, която да обедини двете страни. „Това вчера не се случи. По-притеснителното е, че това е линия на поведение към президента. Това е бойкот на заседанието на КСНС“, коментира зам.-председателят на БСП.\r\nДеница Златева посочи като пример за двоен стандарт- гласуването на оставката на Делян Добрев. „При положение, че един депутат сам е поискал да напусне парламента, не може да го задължат чрез гласуване на групата да остане“, посочи тя и попита: „Какво променя подхода – гласуваха оставката на техния депутат за „Суджукгейт“, запазиха г-н Добрев?“ Според нея отношението на ГЕРБ към Антон Тодоров е претърпяло доста интересни промени. „Когато ГЕРБ управляват, винаги са имали лице за компромати – първият път беше Яне Янев, вторият – Методи Андреев, сега – Антон Тодоров. Интересно ще е кой ще го смени“, коментира тя. Златева припомни, че ГЕРБ са искали да го предлагат за председател на Комисията по досиетата, но в един момент, с голямо желание, гласуват оставката му. По нейните думи в централата на БСП са получени над 100 сигнала за роднински връзки и назначения на управляващите из цялата страна. „Ще изчакаме да видим какво ще предприемат управляващите, след като свикат Изпълнителната си комисия. Вече има огромна нетърпимост от страна на хората. Има системен проблем“, подчерта тя. Според нея, освен законосъобразността на такова назначение, има и морал. „Водещи не бива да са приятелските и роднинските връзки. Има конкурси и критерии, на които трябва да отговарят кандидатите“, допълни Златева. \r\nПо повод предстоящото европредседателство, Деница Златева подчерта, че не може основната тема да бъде сведена до плочките пред НДК, скандалите или колко ракия ще се сервира на делегатите. „Надявам се да бъде свързано с политически приоритети и темите, които ще защитим по време на него. Много по-важен е големият дебат“, категорична е тя.", "date": "2017.10.10", "title": "Деница Златева, БСП: Не може ГЕРБ да издигат като основен приоритет борбата с корупцията, а удобно да напускат заседание на КСНС"}
{"url": "http://www.focus-news.net/news/2017/10/10/2444888/varna-signal-za-bomba-zatvori-sadebnata-palata-na-pl-nezavisimost.html", "text": "Сигнал за взривно устройство в Апелативен съд – Варна, подаден на тел. 112 тази сутрин, ще затвори временно Съдебната палата на пл. „Независимост“ във Варна. Това съобщиха от пресцентъра на Апелативен съд – Варна. Органите на реда предприемат извеждането на служителите, на съдиите и на гражданите от съдебната сграда. След приключването на проверката – работата на институциите, които работят в Съдебната палата – Окръжен съд – Варна, Апелативен съд – Варна, Окръжна прокуратура – Варна и Апелативна прокуратура ще бъде възстановена.", "date": "2017.10.10", "title": "Варна: Сигнал за бомба затвори съдебната палата на пл. „Независимост“"}
{"url": "http://www.focus-news.net/news/2017/10/10/2444889/redzhep-tayip-erdogan-satrudnichestvoto-mezhdu-sarbiya-i-turtsiya-e-klyuchovo-za-mira-na-balkanite.html", "text": "Сътрудничеството между Сърбия и Турция е от ключово значение за мира, стабилността и просперитета на Балканите, но и на цяла Европа. Това заяви турският президент Реджеп Тайип Ердоган, който е на двудневно официално посещение в Сърбия, предава Радио-телевизија Србије (РТС).\r\n„Няма съмнение, че сътрудничеството е неизбежно поради геополитическото положение на двете страни. Турция и Сърбия са две ключови държави на Балканите. Турция е ключът към мира и стабилността, а Сърбия, която има мултиетническа, мултикултурна и динамична среда, е в състояние да проправи пътя на региона, да запази стабилността, мира и благоденствието на Балканите и на цяла Европа, а сътрудничеството между Турция и Сърбия е от решаващо значение\", подчерта Ердоган.\r\nТурският президент отбеляза, че Белград и Анкара имат различни позиции по редица въпроси, но те не са пречка за сътрудничество. Той подчерта, че „регионът Санджак“ (Южна Сърбия) продължава да бъде „мост на приятелство“, който свързва двете държави. \r\nЕрдоган обясни, че страните работят главно за задълбочаване на икономическия растеж, уверявайки, че Турция следи отблизо икономическите реформи в Сърбия и се стреми да я подкрепи в усилията й за икономическо развитие. Тереза Герова", "date": "2017.10.10", "title": "Реджеп Тайип Ердоган: Сътрудничеството между Сърбия и Турция е ключово за мира на Балканите"}
{"url": "http://www.focus-news.net/news/2017/10/10/2444890/pregled-na-osnovnite-temi-vav-velikotarnovskiya-pechat.html", "text": "„МОБАЛ е първа в страната по реализирани донорски ситуации“, е заглавие от първа страница на областния всекидневник „Янтра Днес”. МОБАЛ „Д-р Стефан Черкезов“ във Велико Търново е на първо място от 28-те болници в страната по реализирани донорски ситуации за тази година. На какво се дължи успехът. „5-тонна скала падна под „Царевец“, е друго заглавие от днешното издание.  Огромен каменен блок се откъсна от скалите под крепостта „Царевец“ във Велико Търново. Като по чудо пострадали няма. \r\n„С над 540 първокурсници започна новата академична година в НВУ „Васил Левски“, пише още вестникът. С над 540 новоприети студенти и курсанти започна новата академична година в Националния военен университет „Васил Левски“ във Велико Търново. Повече от 360 студенти за бакалаври и магистри и около 180 курсанти е приел НВУ това лято. \r\n„Криминалисти от Горна Оряховица неутрализираха местни наркодилъри“ ,е новина от криминалната хроника. На страниците на вестника ще откриете и материал, разказващ за Гимназията по туризъм, която спечели три проекта за 100 000 евро.  \r\n„Продавач и клиент арестувани при сделка с цигари без бандерол за 100 000 лева“, е заглавие от другия областен ежедневник - „Борба“.  Служители на сектор „Противодействие на икономическата престъпност“ при ОД на МВР – Велико Търново задържаха двама мъже в момент на сделка с цигари без бандерол за 100 000 лева.  \r\n„5-тонна скала се откъсна от Царевец, за малко да потроши парка с макетите“, е друга тема от вестника. Огромна скала се откъсна от южния скат на крепостта Царевец и се стовари на пътя в близост до новооткрития парк с макетите. Районът е обезопасен, а техника от компанията „Пътни строежи ВТ“ отмести канарата. \r\n„Учителката Ценка Димитрова от Свищов получи наградата „Стоян Михайловски“, е друга тема от всекидневника.  На 5 октомври – Международния ден на учителя, синдикат „Образование“ към КТ „Подкрепа“ връчи наградата „Стоян Михайловски“ за шеста поредна година. Отличието се дава за особено заслуги в областта на просветното, културното и синдикалното дело. \r\n„Удариха наркобандити в региона, Зъба от Лясковец прибран „на топло“, пише още ежедневника. Полицията в Горна Оряховица удари наркодилъри в региона и спипа няколко тартори на банди. \r\nНа страниците на  днешното издание е поместена и статия, разказваща за номинациите на великотърновски медици за „Лекар на годината“.", "date": "2017.10.10", "title": "Преглед на основните теми във великотърновския печат"}
{"url": "http://www.focus-news.net/news/2017/10/10/2444891/potrebitelite-na-sotsialnite-zavedeniya-ot-obshtina-blagoevgrad-shte-posetyat-grad-berovo-po-povod-svetovniya-den-na-psihichnoto-zdrave.html", "text": "Потребителите на социалните заведения от Община Благоевград ще посетят град Берово по повод Световния ден на психичното здраве. Това съобщиха от пресцентъра на Община Благоевград. Програмата за потребителите на Защитени жилища, Дневен център за възрастни хора с увреждания, ДЦВУ „Светлина, Дневен център за деца с увреждания и Център за социална рехабилитация и интеграция започна още вчера със спортни и развлекателни инициативи.\r\nПрограмата ще завърши на 11 октомври с Ден на отворените врати в Дневен център за възрастни хора с увреждания, който се намира на улица „Славянска“42.\r\nОтбелязването на Ден на психичното здраве започва на 10 октомври през 1992 г. като годишна проява на Световната федерация за психично здраве с подкрепата на Световната здравна организация.\r\nЦелта на Световния ден на психичното здраве е да насочи вниманието на обществото към психичните проблеми, да предизвика обществени дискусии по изучаването, превенцията и лечението и да съкрати разпространението на депресивни разстройства, шизофрении и др. психични разстройства.", "date": "2017.10.10", "title": "Потребителите на социалните заведения от Община Благоевград ще посетят град Берово по повод световния ден на психичното здраве"}
{"url": "http://www.focus-news.net/news/2017/10/10/2444892/parizh-viena-neymegen-i-sofiya-obsazhdat-merkite-za-borba-sas-zamarsyavaneto-na-vazduha-v-gradovete.html", "text": "На 12 и 13 октомври по покана на кмета на София, г-жа Йорданка Фандъкова, в София пристигат представители на Париж, Виена, и Неймеген , за да вземат участие в SOFAIR - конференция за обмяна на опит и добри практики в справянето със замърсяването на въздуха в градска среда. Това съобщиха от пресцентъра на Столична община. \r\nГ-жа Елза Мартеьо (Elsa Marteyan) ще представи  инициативите на кмета на Париж, г-жа Ан Идалго в сферата на опазването на въздуха. \r\nГ-н Сандер Тейуисе (Sander Teeuwisse) ще представи успешната кандидатура на Неймеген, който беше избран за Европейска зелена столица за 2018г., чийто основен фокус е подобряване качеството на въздуха в холандския град.\r\nВ края на деня, заместник кметовете Йоана Христова, Евгени Крусев и главният архитект Здравко Здравков ще обсъдят мерките за София с колегите си от Виена, Париж и Неймеген, както и с експертите от Airparif – Мрежа за наблюдение качеството на въздуха в Париж и Фондацията Climate Works.\r\nКонференцията ще бъде открита от г-жа Йорданка Фандъкова, кмет на София; г-н Нено Димов, Министър на околната среда и водите и Джордж Кремлис, Генерална дирекция „Околна Среда“ на ЕК, който пристига в София специално за конференцията. \r\nКонференцията SOFAIR се провежда в Генератор - пространство за дизайн, култура и иновации, в бившия завод Витоша. На страницата на събитието във Facebook може да следите последната информация за програмата на SOFAIR.\r\nSOFAIR се организира от екипа на \"Зелена София\" към Столична община.", "date": "2017.10.10", "title": "Париж, Виена, Неймеген  и София обсъждат мерките за борба със замърсяването на въздуха в градовете"}
{"url": "http://www.focus-news.net/news/2017/10/10/2444893/mkd-makedoniya-v-prishtina-shte-se-provede-parviyat-parad-na-gordostta.html", "text": "Във вторник, 10 октомври, в косовската столица Прищина за първи път ще бъде проведен Парад на гордостта, отбелязва скопското електронно издание МКД.\r\nВ навечерието на събитието бяха отправени заплахи срещу желаещите да се включат в инициативата. \r\n„Призоваваме всички, които мислят доброто на тази държава, на 10 октомври 2017 г. да стоят далеч от Парада на дегенератите, в противен случай ще имат същата съдба като тази на участниците в шествието“, гласи разпространено в интернет съобщение. До медиите бе изпратено послание „в името на морала да бъдат убити неморалните“.\r\nОтговорът на косовската полиция на тези заплахи гласи, че „правото на сексуална ориентация и свободата на изразяване е признато в Косово, а свободите или правата, гарантирани от конституцията на Косово, не са поставени под въпрос“. \r\n„Полицията взема предвид всичко, което може да бъде свързано с конкретна ситуация и по-специално с организирането на събитие. В обстоятелствата, които характеризират това събитие, полицията подготвя собствен оперативен план, който определя какви мерки ще бъдат предприети, за да се следи и да се осигури ходът на това събитие\", се казва в изявлението на правоохранителните органи в най-младата държава на Балканския полуостров. \r\nПървият по рода си парад в Косово ще се проведе в столицата под мотото „В името на любовта“. Шествието ще започне в 11.30 часа (местно време).  Тереза Герова", "date": "2017.10.10", "title": "МКД (Македония): В Прищина ще се проведе първият Парад на гордостта"}
{"url": "http://www.focus-news.net/news/2017/10/10/2444894/vitsepremierat-ekaterina-zaharieva-shte-uchastva-v-sreshta-na-vanshnite-ministri-ot-v4-i-zapadnite-balkani.html", "text": "Заместник министър-председателят по правосъдната реформа и министър на външните работи Екатерина Захариева ще вземе участие в среща на министрите на външните работи от Вишеградската група и страните от Западните Балкани. Това съобщиха от пресцентъра на Министерството на външните работи. След визитата си във Варшава Екатерина Захариева заминава за Будапеща, където на  11 октомври ще се срещнат първите дипломати на Вишеградската група, България, Румъния, Естония (в качеството й на председател на Съвета на ЕС), Словения и Босна и Херцеговина. Срещата се организира в  рамките на унгарското председателство на Вишеградската четворка. \r\nАкцент в разговорите  на външните министри ще бъдат  възможностите за ускоряване на процеса на  разширяването на Европейския съюз със страните от Западните Балкани, чиято евроатлантическа интеграция е водещ външнополитически приоритет на българското правителство и на бъдещото ни Председателство на Съвета на ЕС. На срещата ще бъдат обсъдени  конкретни примери за това как би могъл да се развива индивидуалният процес на присъединяване на техните страните от региона.", "date": "2017.10.10", "title": "Вицепремиерът Екатерина Захариева ще  участва в среща на външните министри от В4 и Западните Балкани"}
{"url": "http://www.focus-news.net/news/2017/10/10/2444895/krum-zarkov-bsp-upravlyavashtite-se-opitvat-da-podkopavat-prezidentskata-institutsiya.html", "text": "Датата на КСНС при президента е известна от месец. Винаги може да се намери решение за представителство на съвета. Имаше демонстрация от ГЕРБ и присъдружните им партии, която подкопава президентската институция и важната тема за борбата с корупцията. Чест прави на президента Радев, че назова нещата с истинските им имена. Това заяви зам.-председателят на ПГ на „БСП за България” Крум Зарков по БНТ, съобщиха от пресцентъра на Националния съвет на БСП. Според него може да се намерят качествени решения за борба с корупцията, стига да се намери желание за това.\r\n„Ако се съгласим, че корупцията по високите етажи е престъпление, то ни трябва силен разследващ орган. Ние предлагаме да се създаде именно такъв”, посочи Крум Зарков. Според него превенцията е важна, но е несериозно да се гонят министри с превенция. „Важното е какво ще прави този орган и къде ще бъде ситуиран в институционалния пейзаж”, обясни зам.-председателят на парламентарната група. По думите му този орган трябва да се специализира в разследване на определен тип трудни за доказване престъпления. „Той засяга хора, които разполагат с власт и често не се колебаят да злоупотребяват с нея”, обясни Зарков. „Говорейки за антикорупционно законодателство и шуробаджанащина, в обществото обаче се създава нагласа към подобни „феномени”, обясни Зарков и посочи, че след оповестяването и последвалите скандали около роднинските връзки в Хасково, в централата на БСП са заваляли сигнали, съобщения, обаждания за подобни случаи в цялата страна.", "date": "2017.10.10", "title": "Крум Зарков, БСП: Управляващите се опитват да подкопават президентската институция"}
{"url": "http://www.focus-news.net/news/2017/10/10/2444896/vidin-82-godishna-zhena-e-pochinala-pri-pozhar-v-selo-rakovitsa.html", "text": "Вчера, към 18.30 часа жителка на село Раковица открила обгорялото тяло на 82-годишната си съседка, вследствие на възникнал пожар, в дома й на ул.”53-та”. Това съобщиха от ОДМВР-Видин. На местопоризшествието бил извършен оглед, следи от насилие по тялото не са открити. Трупът е транспортиран за аутопсия във видинската болница. По случая е образувано досъдебно производство.", "date": "2017.10.10", "title": "Видин: 82-годишна жена е починала при пожар в село Раковица"}
{"url": "http://www.focus-news.net/news/2017/10/10/2444897/the-slovak-spectator-balgariya-rumaniya-i-slovakiya-sa-sred-stranite-ot-es-s-nay-niski-tseni-na-hranitelnite-produkti.html", "text": "България, Румъния, Литва и Словакия са сред страните от Европейския съюз с най-ниски цени на хранителни продукти и безалкохолни напитки. Това показва анализ на експерти от Poštová banka, базиран на данни от Европейската статистическа служба (Евростат) за 2016 г., пише националният ежедневник The Slovak Spectator.\r\n„Много словаци със сигурност ще кажат, че това не е вярно и храната тук е твърде скъпа\", пише в доклада Яна Гласова, анализатор от Poštová banka. \r\nОказва се обаче, че твърденията на словаците не са съвсем безпочвени - цените на хранителните продукти и безалкохолните напитки в страната им са по-високи, отколкото в останалите държави от Вишеградската група (Чешка република, Унгария и Полша).\r\n„В Чешката република  и Унгария имаме девет процента по-ниски стойности за ценовите етикети върху храната, отколкото тук. В същото време храните и безалкохолни напитки в Полша са с 30% по-евтини от тези тук\", обяснява експертът. \r\nСредно храната в ЕС е с 13 % по-скъпа, отколкото в Словакия, докато средната за еврозоната е с 21 % по-висока.\r\nНай-скъпата храна в Европа се продава в Дания, Швейцария и Норвегия, става ясно от доклада. Тереза Герова", "date": "2017.10.10", "title": "The Slovak Spectator: България, Румъния и Словакия са сред страните от ЕС с най-ниски цени на хранителните продукти"}
{"url": "http://www.focus-news.net/news/2017/10/10/2444898/politologat-parvan-simeonov-zasedanieto-na-konsultativniya-savet-za-natsionalna-sigurnost-se-provali-zaradi-naprezhenieto-po-liniyata-premier-prezident.html", "text": "Заседанието на Консултативния съвет за национална сигурност (КСНС) се провали заради напрежението по линията премиер-президент. Това каза пред Радио „Фокус“ политологът Първан Симеонов по повод вчерашното заседание на КСНС на тема противодействие на корупцията. По думите му множеството събития и изненади в политически план са накарали ГЕРБ да се отдръпне и да потърси необходимото им време за адекватна реакция. \"Видя се не бойкотиране, а игнориране на Съвета\", добави той. \r\n„Конкуренцията между Борисов и Радев продължава. Да, в краткоспочен план имаше и има опити за намаляване на напрежението, но в дългоспрочен порядък тези две политически фигури влизат в конкурентен режим поради простата причина, че това са две от най-популярните политически фигури в страната, с доста сериозна политическа амбиция. Това означава, че те неминуемо ще се дебнат в идните години. Не точно бойкот е най-добрата дума, но ще има игнориране. Струва ми се, че това е най-новата тактика, не стратегия, а тактика, която е избрала ГЕРБ след разкритията на БСП за Хасково и други населени места. ГЕРБ казаха - ние ще игнорираме, нещо, което се опитаха да направят и с Консултативния съвет по национална сигурност. Те всъщност показаха и на президента Радев, че това е техният своеобразен отговор на започналото противоборство Борисов-Радев“, коментира още политологът. \r\nПърван Симеонов каза също, че нищо ново не се случва на политическата сцена у нас. По отношение на скандала с депутата от ГЕРБ Антон Тодоров и подадената впоследствие негова оставка, политологът обясни, че е въпрос на политическа мъдрост и зрялост да разбереш кога \"чашата прелива\". Според него вицепремиерът Валери Симеонов може да прецени това, но Антон Тодоров не го е направил. „Спокойната картина в политически план води до загубата на инстинкт за съхранение на партиите“, посочи Симеонов.", "date": "2017.10.10", "title": "Политологът Първан Симеонов: Заседанието на Консултативния съвет за национална сигурност се провали заради напрежението по линията премиер-президент"}
{"url": "http://www.focus-news.net/news/2017/10/10/2444899/vratsa-dvizhenieto-po-pat-i-1-mezdra-lyutidol-v-rayona-na-rebarkovo-se-izvarshva-v-edna-lenta-poradi-avariral-tir.html", "text": "Движението по път I-1 Мездра-Лютидол, в района на Ребърково, се извършва в една лента, поради аварирал ТИР. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.10", "title": "Враца: Движението по път I-1 Мездра-Лютидол, в района на Ребърково, се извършва в една лента, поради аварирал ТИР"}
{"url": "http://www.focus-news.net/news/2017/10/10/2444900/pregled-na-osnovnite-temi-vav-varnenskiya-pechat.html", "text": "„10 пловдивски автобуса влязоха в транспортната схема на Варна“, е заглавие от първа страница във варненския вестник „Черно море“. Возилата са по-нови и по-модерни от нашите, е уточнил за изданието директорът на „Градски транспорт“ Злати Златев. \r\n„Отпуснаха общински помощи за лечение на 139 души“, допълва вестникът. 139 души да получат еднократни целеви помощи за лечение. Това реши на своето заседание комисията по здравеопазване към Общинския съвет във Варна. Общата сума, която бе гласувана, е в размер на 31 300 лв. 9 от молбите получиха откази, тъй като не отговарят на критериите за подпомагане. \r\n„Трима ухапани от кърлежи през октомври“, информира ежедневникът. Атаките на паразитите са необичайни за сезона и се обясняват с топлото време през есента. Няма хора, заболели от инфекции, предавани от кърлежите, сочат данните от Регионалната здравна инспекция (РЗИ) във Варна. \r\n„Даряват апаратура за 200 000 лева на детска клиника“, е друга тема в броя. Варненската университетска болница ще получи свръхмодерен видеогастроколоноскоп, единствен по рода си в страната, благодарение на който ще се подобри диагностиката на стомашно-чревните заболявания във възрастта от 0 до 18 години, както и друга апаратура. \r\n„16 000 км из София навърта снимачният екип на филма „Посоки“ по време на снимките“, е заглавие от 3 стр. Всички посоки ли са изгубени за обществото ни? Има ли светлина в тунела за тези, които останаха в България? Труп ли е организмът на нацията ни? Защо се налага учени и интелектуалци да си „доработват“ на втора и трета работа, за да оцелеят у нас? Това са все въпроси, които оставят горчив вкус у зрителя, докато гледа новия български филм на режисьора Стефан Командарев, който участва на фестивала за родно кино „Златна роза“ във Варна. Нов, нов, но все пак този филм вече бе забелязан, допуснат и награден на големи европейски филмови фестивали. След като беше избран в официалната селекция на 70-ото издание на международния филмов фестивал в Кан, лентата „Посоки“ спечели и първата си между- народна награда. \r\n„17-годишен младеж е прострелян при полицейска гонка“, четем още в броя. На 8 октомври 2017 г. около 11 часа Али М. шофирал автомобила на баща си. На входа на село Генерал Колево служители на реда подали сигнал със стоппалка за спиране и извършване на проверка на водача. Шофьорът продължил движението си и се наложило да бъде преследван от полицейски екип с микробус „Фиат Ивеко“. Въпреки подадения звуков и светлинен сигнал, Али М. не се подчинил. В края на селото той направил пътно-транспортно произшествие, при което се врязал в полицейския микробус, допълва вестникът. \r\nНа стр. 5 в рубриката „Непознатата история“ изданието разказва за бабозума или за лозарството, винопроизводството и гроздолечението, които давали хляб на 1/3 от „общото работничество“ във Варненско.", "date": "2017.10.10", "title": "Преглед на основните теми във варненския печат"}
{"url": "http://www.focus-news.net/news/2017/10/10/2444901/rumyana-milova-tsgm-razshirenieto-na-zelenata-zona-za-parkirane-e-predlozhenie-na-horata.html", "text": "Не сме имали притеснения от страна на гражданите, защото разширението дойде по предложение на хората, които живеят в съответните райони. Това каза в интервю за Агенция „Фокус“ Румяна Милова, Директор на Дирекция „Паркиране и гаражи“ в Центъра за градска мобилност за разширяването на „зелената“ зона за паркиране в столицата. „Още първите дни се видя разликата, и тя определено е в полза на реда, който създават зоните за платено локално паркиране. Получаваме сигнали, в които хората споделят, че не са виждали последните 30-40 години, улиците да са така свободни от паркирали коли. Подобни коментари има и в социалните мрежи, както и в медиите. И това е естествено, тъй като целта на зоните е такава – да въведе ред“, коментира тя. „В момента получаваме и сигнали от хората за промени в схемите за паркиране, които разглеждаме много внимателно. Някои от тях, които са законосъобразни и мотивирани, вече са одобрени от Постоянната комисия по организация и безопасност на движението“, обясни Румяна Милева. „Имаме и такива от недоволни граждани към които също се отнасяме внимателно. Всеки има право да изрази мнение, но факт е, че с въвеждане на „зелена“ зона в тези части на районите „Лозенец“ и „Средец“ има ред и тротоарите са освободени от автомобили, а улиците станаха проходими“, обясни тя. „Имаме своите предизвикателства, които ще решим и чрез засилване на контрола от екипите на ЦГМ. Първите три дни не сме санкционирали водачи, паркирали неправилно, защото работехме активно върху разяснителната кампания. Няма да я прекъсваме, но контролът ще е засилен“, каза още Румяна Милева. \r\nБиляна ИВАНОВА", "date": "2017.10.10", "title": "Румяна Милова, ЦГМ: Разширението на „зелената“ зона за паркиране е предложение на хората"}
{"url": "http://www.focus-news.net/news/2017/10/10/2444902/vidin-sklad-e-goryal-v-grada.html", "text": "На 9 октомври в 03.55 часа на тел.112 бил получен сигнал за горящ склад на територията на складова база в областния град. Това съобщиха от ОДМВР-Видин. Към мястото незабавно се  насочили екипи на полицията и пожарната. Огнеборци, с три специализирани автомобила от РС ПБЗН-Видин, потушили пожара. При последвал оглед на местопроизшествието, извършен от дежурна оперативна група, било установено, че в склада е изгоряло имущество на значителна стойност – 16 палета със захарни изделия и опаковки с кафе. Към момента няма данни за умишлено запалване. Обектът е бил с видеонаблюдение, записите са иззети. Работата на разследващите по установяване на причините за пожара продължава, образувано е досъдебно производство.", "date": "2017.10.10", "title": "Видин: Склад е горял в града"}
{"url": "http://www.focus-news.net/news/2017/10/10/2444903/die-welt-tayni-dokumenti-razkrivat-che-sssr-e-planiral-da-vzrivi-atomna-bomba-na-lunata.html", "text": "Тайни документи разкриват, че СССР е планирал да взриви атомна бомба на Луната, пише националният ежедневник Die Welt. \r\nСпоред германския историк Матиас Юл съответното решение е било взето на среща на съветското ръководство през 1958 г. В рамките й е било постигнато съгласие да бъде разработен план за детонирането атомната бомба на естествения спътник на Земята.\r\nУлл, който работи в Германския исторически институт в Москва, е попадал на документите в Държавния архив на Русия. Сега германският историк ги публикува.  \r\nПлановете на най-висшия съветски управленчески кръг е предвиждал оборудване на ракета с атомна бомба, която да има експлозивна сила като на тази, хвърлена над японския град Хирошима. Взривяването й е трябвало да послужи като демонстрация на сила в условията на Студената война.  Учените обаче са предупредили, че подобни действия може да предизвикат непредвидими и неизмерими последствия. Затова няколко месеца по-късно проектът е бил изоставен.  Тереза Герова", "date": "2017.10.10", "title": "Die Welt: Тайни документи разкриват, че СССР е планирал да взриви атомна бомба на Луната"}
{"url": "http://www.focus-news.net/news/2017/10/10/2444904/veliko-tarnovo-s-13-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 130 см. Температурата на водата e 14.2 градуса. \r\nС мъгла и ниска слоеста облачност на места започна деня над българския участък на река Дунав. Днес ще преобладава предимно слънчево време. Ще духа слаб – до умерен вятър от северозапад. Увеличения на облачността са малко вероятни, в следобедните часове. Максималните температури ще са между 15° и 19°.", "date": "2017.10.10", "title": "Велико Търново: С 13 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/10/10/2444905/esmc-zemetresenie-sas-sila-ot-63-po-skalata-na-rihter-e-registrirano-v-chili.html", "text": "Земетресение с магнитуд от 6,3 по скалата на Рихтер е регистрирано на територията на Чили в 2.32 часа (местно време), показва справка на интернет страницата на Европейския средиземноморски сеизмологичен център (EMSC).\r\nЕпицентърът на труса е бил на 77 км източно от град Арика и на 281 км от боливийската административна столица Ла Пас. Дълбочината е била 80 км. \r\nКъм момента не се привеждат данни за материални щети или пострадали.  Тереза Герова", "date": "2017.10.10", "title": "ESMC: Земетресение със сила от 6,3 по скалата на Рихтер е регистрирано в Чили"}
{"url": "http://www.focus-news.net/news/2017/10/10/2444906/sofiyska-voda-vremenno-shte-prekasne-vodosnabdyavaneto-v-chast-ot-kvartal-orlandovtsi.html", "text": "Във връзка с монтаж на пожарен хидрант и спирателен кран на ул. 251, кв. „Орландовци“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. 251. Това съобщиха от пресцентъра на дружеството.\r\nМожете да следите развитието на всички планирани теренни дейности в реално време чрез Виртуалния информационен център на дружеството - тук.\r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. 251.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21.\r\n“Софийска вода” АД предварително се извинява на своите клиенти за причинените временни неудобства!\r\n“Софийска вода” АД", "date": "2017.10.10", "title": "„Софийска вода” временно ще прекъсне водоснабдяването в част от квартал „Орландовци\""}
{"url": "http://www.focus-news.net/news/2017/10/10/2444907/vratsa-zhena-e-postradala-pri-samorazprava-v-rayona-na-zhp-garata-v-grada.html", "text": "На 9 октомври 2017 г., в 15.30 ч. в Районно управление на МВР-Враца е получено съобщение за възникнал скандал на жп гара Враца. Това съобщиха от ОДМВР-Враца. Установено  е, че скандала прераснал в саморазправа  между трима мъже и една жена, в резултат на което жената е пострадала и била транспортирана за преглед в ЦСМП-Враца. Образувано е досъдебно производство.", "date": "2017.10.10", "title": "Враца: Жена е пострадала при саморазправа в района на жп гарата в града"}
{"url": "http://www.focus-news.net/news/2017/10/10/2444908/kyustendil-darzhaven-arhiv-kyustendil-shte-obyavi-daritelite-za-2017-godina.html", "text": "„Държавен архив-Кюстендил” ще обяви дарителите за 2017 година. Това съобщи пред Радио „Фокус” – Кюстендил Петър Шейков, началник на архивния отдел в града. От 11.30 часа във фоайето на сградата на „Държавен архив” ще бъдат представени дарителите, които следващата година ще участват за наградата „Дарител на годината”. Освен това ще бъде представено табло с най-ценните документи, съхранявани в архива. Ще бъде анонсирано и предстоящо дарение, което в момента е в процес на администриране. Това дарение идва от Явор Тодоров от Дупница е е свързано с Никола Лазарков”, каза Петър Шейков.\r\nВенцеслав ИЛЧЕВ", "date": "2017.10.10", "title": "Кюстендил: „Държавен архив-Кюстендил” ще обяви дарителите за 2017 година"}
{"url": "http://www.focus-news.net/news/2017/10/10/2444909/pazardzhik-darzhavniyat-arhiv-v-grada-provezhda-den-na-otvorenite-vrati.html", "text": "Държавният архив в Пазарджик провежда ден на отворените врати по повод днешния професионален празник на българските архивисти, съобщиха за Радио „Фокус“ – Пазарджик от Държавния архив в областния град. Посетителите ще имат възможност да разгледат постоянната експозиция на поета Теодор Траянов и да се докоснат до интересни документи и снимки от съхраняваните лични и учрежденски фондове. \r\nАрхивът в Пазарджик е създаден през 1960 г.  като отдел на Окръжно управление на МВР – Пазарджик. Година по-късно вече е на подчинение на Окръжен народен съвет – Пазарджик, после влиза в структурата на Община – Пазарджик, а през 1992 г. преминава на пряко административно подчинение на Главно управление на архивите при МС. От 1978 г. получава статут на дирекция, а през 2010 г. е преструктуриран в отдел. В научно-справочната библиотека са заведени 1739 тома специализирана литература по история, архивистика и други области на науката, речници, енциклопедии, справочници, пътеводители, каталози, документални сборници, периодични издания. Общата фондова наличност на архива към 1 януари 2017г  възлиза на 1997.33 линейни метра с 2863 архивни фонда с общ брой 159 338 архивни единици.", "date": "2017.10.10", "title": "Пазарджик: Държавният архив в града провежда ден на отворените врати"}
{"url": "http://www.focus-news.net/news/2017/10/10/2444910/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В навечерието на възможното обявяване на независимост на Каталуния централното правителство в Мадрид отправи тежки думи към „сепаратистите“, предупреждавайки ги, че ще действа с „твърда ръка“ срещу тях, съобщава германският национален ежедневник Die Frankfurter Allgemeine Zeitung.\r\nУправляващите в Мадрид са категорични – преговори с Барселона няма да има, защото с пучисти не се преговаря. В отговор каталунските власти призоваха за организирането на нова демонстрация в подкрепа на независимостта.\r\n*** През януари 2016 г. Карлес Пучдемон стана председател на регионалното правителство в Барселона с обещанието да придвижи Каталуния от „поставтономизъм към независимост“. Във вторник, 10 октомври, каталунският лидер ще направи последната крачка от своята мисия, коментира местният вестник La Vanguardia.\r\nВ изказване, направено съвсем наскоро, Пучдемон отбеляза, че „никой не може да бъде изненадан от това, което правим“. Но въпреки това в Мадрид не са равнодушни – засилен бе икономическият, политическият и социалният натиск за осуетяване на каталунската независимост. Сега всички очи са насочени към Пучдемон.\r\n*** България, Румъния, Литва и Словакия са сред страните от Европейския съюз с най-ниски цени на хранителни продукти и безалкохолни напитки. Това показва анализ на експерти от Poštová banka, базиран на данни от Европейската статистическа служба (Евростат) за 2016 г., пише националният ежедневник The Slovak Spectator.\r\n„Много словаци със сигурност ще кажат, че това не е вярно и храната тук е твърде скъпа\", пише в доклада Яна Гласова, анализатор от Poštová banka. \r\nОказва се обаче, че твърденията на словаците не са съвсем безпочвени - цените на хранителните продукти и безалкохолните напитки в страната им са по-високи, отколкото в останалите държави от Вишеградската група (Чешка република, Унгария и Полша).\r\n„В Чешката република  и Унгария имаме девет процента по-ниски стойности за ценовите етикети върху храната, отколкото тук. В същото време храните и безалкохолни напитки в Полша са с 30% по-евтини от тези тук\", обяснява експертът. \r\nСредно храната в ЕС е с 13 % по-скъпа, отколкото в Словакия, докато средната за еврозоната е с 21 % по-висока.\r\nНай-скъпата храна в Европа се продава в Дания, Швейцария и Норвегия, става ясно от доклада.\r\n***  Британският министър-председател Тереза Мей предупреди обществото на страната да се готви за излизане от ЕС без споразумение, представяйки планове в случай, че се случи граничен срив за бизнеса и пътуващите, пише  The Independent.\r\nДокато надеждите за споразумение избледняват и във Великобритания, и в ЕС, министър-председателят представи „мерки за намаляване на щетите“. Те включват планове за установяване на обширни паркинги за камиони, които да се справят с дългите нови гранични проверки, които ще са необходими, за да се избегнат задръствания. \r\nМеждувременно в Брюксел настояването на Мей, че няма да допуска по-нататъшни компромиси при преговорите, бе разкритикувано. „Засега няма решение по първа крачка – процедурите по въпроса за развода, затова и топката е в полето на Великобритания“, заяви прессекретарят на ЕК Маргаритис Схинас. \r\n„Въпреки, че вярвам дълбоко, че е в наш интерес преговорите да успеят, отговорност на правителството е да бъде готово за всякакви възможности. Плановете са да се минимизират щетите за бизнеса и пътуващите“, заяви Мей по време на реч пред парламента на Великобритания. Планираните закони за уреждане на митниците след Брекзит ще бъдат изискани в случай на Брекзит без споразумение. \r\n„Търговците, които в момента търгуват единствено с ЕС, ще трябва да попълват задължително митнически декларации за първи път. Ефектът ще бъде най-сериозен там, където стоките пътуват с превозни средства. Няма да бъде желателно те да бъдат задържани по пристанищата. Законопроектът ще осигури това Великобритания да налага мито върху стоките, включително и тези, внасяни от ЕС“, пише в официално заявление на министър-председателя.\r\n*** Пожар е избухнал в понеделник, 9 октомври, в полицейски автобус, превозващ трима затворници в Солун. Един от пътниците на автобуса е бил ранен, пише  Ekathimerini.\r\nСмята се, че пожарът е избухнал заради механическа повреда. Затворниците са били прекачени на друго полицейско превозно средство\r\n***", "date": "2017.10.10", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/10/2444911/liderat-na-bsp-korneliya-ninova-sofiya-e-golyamo-predizvikatelstvo-trudna-no-vazmozhna-tsel-otsega-zapochvame-podgotovka-za-mestni-izbori.html", "text": "Отсега започваме подготовка за местни избори 2019 г. Няма да чакаме последния момент. Очакваме градската организация да изготви силна програма за София с предложения за решения на наболелите за столичани въпроси с транспорта, Топлофикация, концесията на водата, презастрояването и зелена София. Нека тази програма да бъде конкретна и ясна. Това заяви лидерът на БСП Корнелия Нинова по време на среща на ръководството на столичните социалисти с над 600 председатели на Основните партийни организации на левицата в София, съобщиха от пресцентъра на НС на БСП. \r\n\"Направихме две национални срещи с нашите кметове и общински председатели. До местните избори трябва с тяхна помощ да изготвим изцяло нов закон за местното самоуправление и местната администрация, който да постави на друга основа отношенията държава и общини. Отсега мислете за кандидат за кмет на София. Моделът кум гейт в общините трябва да бъде разбит. Това не е битов въпрос, а проблем на държавността. Резултатът от изборите във Вълчи дол и Трън е следствие и от този модел. Той не е израз на свободния избор на хората. Млади във Вълчи дол ми споделиха, че кандидатстват за работа в местните администрации и заедно с молбите им дават декларации, че стават членове на ГЕРБ, иначе няма да ги допуснат. Възрастни ми се оплакаха, че щом гласуват за нас, ще им спрат топлия обяд от социалната кухня. Победите, с които се кичат, са резултат от натиск, страх и купен вот. Имаме голяма задача-да освободим народа си от това бреме и да му осигурим спокоен и свободен вот и да избират по вътрешно убеждение, а не под заплаха.\", посочи още тя", "date": "2017.10.10", "title": "Лидерът на БСП Корнелия Нинова: София е голямо предизвикателство, трудна, но възможна цел, отсега започваме подготовка за местни избори"}
{"url": "http://www.focus-news.net/news/2017/10/10/2444912/pregled-na-osnovnite-temi-ot-pazardzhishkiya-pechat.html", "text": "Вестник „Пазарджишка Марица“ излиза с водещо заглавие „Местят децата от ОУ „Христо Ботев“ в две училища“. Децата от ОУ „Христо Ботев“ вероятно  ще  бъдат  разделени  в  две  различни  учебни  заведения. Близо  50  родители на ученици от „Христо Смирненски“ се включиха в  протеста  срещу  прехвърлянето  на  малчуганите от другото школо заради предстоящ ремонт. Пред сградата на общината  те  заявиха,  че  категорично не са съгласни с това  решение  и  ще  настояват то да бъде отменено. Недоволството се породи  в  края  на  миналата седмица,  когато,  според самите родители, те изненадващо са били уведомени  за  промените. Протестиращите бяха  приети  от секретаря  на  община  Пазарджик  Румен  Кожухаров,  който  им  обясни,  че ремонтите  не  са  започнали през летните месеци поради необходимите процедури по избор на изпълнител,  които  изискват време.\r\n„Спряха делото за Татяна Стоянова“, научаваме от изданието. Софийската градска прокуратура  спря  наказателното  производство  за убийството на Татяна Стоянова, началник на кабинета на кмета Тодор Попов, съобщиха от ведомството. С пояснението, че спирането  не  означава прекратяване. Причината  е  неизяснената до момента самоличност на извършителя, въпреки положените  процесуални  усилия  за  приобщаване на всички събрани доказателства  –  писмени, веществени и гласни.  Нито  едно от тях обаче не сочи конкретен човек като  евентуален извършител. Поради това делото се препраща отново към структурите на полицията за провеждане на още оперативно-издирвателни мероприятия  за  установяване на дееца. Възложени са на столичната полиция, но по  всяка вероятност част от работата ще бъде извършена  на  място  в  Пазарджик от местни служители  на  реда. Не  е  поставен  срок.\r\n„Вдигнаха наново дувара на джамията в Изток“, ни информира от втора страница вестника. Незаконната ограда на  джамията „Абу  Бекир“ в Пазарджик, която бе  разрушена преди  година, е вдигната отново. В  края  на  ноември  2016 г. със заповед на РДНСК – Пазарджик бяха бутнати  незаконни  постройки и масивната ограда на джамията в квартал „Изток“. В премахването тогава участваха и самите роми  мюсюлмани, посещаващи храма. След извършени проверки бе  установено, че за постройките в махалата  липсват  каквито  и да било строителни книжа. Дирекцията по строителен контрол в Пазарджик беше в готовност да премине към принудително  събаряне, ако    собственикът на имота не премахне доброволно обекта.", "date": "2017.10.10", "title": "Преглед на основните теми от пазарджишкия печат"}
{"url": "http://www.focus-news.net/news/2017/10/10/2444913/das-rhenishe-post-alternativa-za-germaniya-shte-poluchi-blizo-400-hil-evro-ot-darzhavata.html", "text": "През следващите четири години полустката „Алтернатива за Германия“ и нейните депутати ще получат от държавата близо 400 хил. евро за политическата и парламентарната си работа във ФРГ. Това показва изчисление на редакцията на вестник Das Rhenische Post, направено въз основа на публично достъпни данни на Бундестага и местните правителства.\r\nСамо в Бундестага 92-та парламентаристи ще получават повече от 38,3 млн. евро годишно за храна, еднократни разходи и издръжка на помощен персонал. Освен това повече от 18 млн. евро ще бъдат изразходвани за работата на парламентарната фракция. Така общата стойност за целия изборен период възлиза на 225 млн. евро. Издръжката на всички членове на парламентарните фракции на „Алтернатива за Германия“ в местните парламенти възлизат на 36 млн. евро годишно. \r\nОт друга страна, официалното държавно финансиране на партията е скромно: след серия от избирателни успехи „Алтернатива за Германия“ е получава сума от 12 млн. евро на година.  Тереза Герова", "date": "2017.10.10", "title": "Das Rhenishe Post: „Алтернатива за Германия“ ще получи близо 400 хил. евро от държавата"}
{"url": "http://www.focus-news.net/news/2017/10/10/2444914/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем: „Санират първите 15 блока в широк център на Благоевград по ОП „Региони в растеж“, сред тях и кооперацията на ОбС председателят Р. Тасков с отпуснати 541 795 лв. В регионалният ежедневник се уточнява, че десетки фирми предимно от Югозапада се борят за обществената поръчка, до месец отварят офертите.\r\nДруго заглавие в изданието е: „Ексбанкерът и областен управител А. Бръчков кандидат за финансов началник на Митнижа Югозападна“. По темата се допълва, че след като е преодолял първите 2 кръга от конкурса, села известния благоевградчанин се готви за още 2 теста, сред които и мистериозният „тест за интегритет“.\r\nИ още от страниците на вестника: „Новите дневници без графа „закъснение“, учителите изправени пред казуса къде да вписват отсъствията“. Според проверка на изданието месец след старта на новата учебна година педагозите чакат нормативен регламент.\r\nВодещото заглавие в други ежедневник на Югозапада - „Вяра“, е „Стотици дървета са изсечени в Бобошевско, Бобовдолски и Дупнишко, Никола Малинов от Блажиево: Организатор е бившият лесничей Георги Соколов, за него са работили 10-ина души, дължи им по 200 – 600 лв., давам го на прукорор“. В изданието допълват, че хора от Крайници са сваляли с коне трупи от м. Лъката над махала Верница, твърди още животновъдът.\r\nДруго заглавие във вестника е: „Блокове в Брезник събраха очите на жители и гости: Санирани са като шахматна дъска и на затворническо райе“. На страниците на ежедневника се уточнява, че това е нова мода в дизайна на сградите, която предизвиква разнопосочни мнения.", "date": "2017.10.10", "title": "Преглед на основните теми в благоевградския печат"}
{"url": "http://www.focus-news.net/news/2017/10/10/2444915/sliven-remontni-deynosti-prekasnaha-saobshtitelnite-sistemi-v-rayona-na-patna-politsiya-i-dovedoha-do-spirane-na-rabotata-na-sektora.html", "text": "Поради извършване на ремонтни дейности в района на „Пътна полиция”-Сливен са прекъснати съобщителните системи, което е довело до спиране работата на  сектора. Това съобщиха от пресцентъра на ОДМВР - Сливен. \r\n„Пътна полиция”- Сливен уведомява гражданите, че работата ще бъде възстановена, веднага след отстраняване на проблема.", "date": "2017.10.10", "title": "Сливен: Ремонтни дейности прекъснаха съобщителните системи в района на \"Пътна полиция\" и доведоха до спиране на работата на сектора"}
{"url": "http://www.focus-news.net/news/2017/10/10/2444916/afp-huntata-v-tayland-obeshta-izbori-prez-noemvri-2018-g.html", "text": "През месец ноември следващата година в Тайланд ще бъдат организирани избори. Това заяви лидерът на управляващата хунта Прают Чан-оча, предава AFP.\r\n„През ноември 2018 г. ще има избори. Ясно ли е?“, заяви Чан-оча пред репортери, събрали се пред сградата на правителството в Банкок. Тереза Герова", "date": "2017.10.10", "title": "AFP: Хунтата в Тайланд обеща избори през ноември 2018 г."}
{"url": "http://www.focus-news.net/news/2017/10/10/2444917/navarshvat-se-90-godini-ot-smartta-na-balgarskiya-revolyutsioner-ipokrat-razvigorov.html", "text": "Навършват се 90 години от смъртта на българския революционер Ипократ Развигоров. За Радио „Фокус“ – Пирин историкът Иван Петров обясни, че деецът на Вътрешната македоно-одринска революционна организация загива през 1927 година в сражение със сръбски части. „Ипократ Развигоров заедно с Илия Лилинкови и Благой Кралев от Куманово провеждат наказателната акция срещу сръбския генерал Михайло Ковачевич, който е убит в Щип. Напускат Щип, но на 8 октомври Кралев е заловен край Калаузлия, а на 9 октомври Развигоров и Лилинков са открити от сръбските войски в пещера в планината Плачковица“, каза още Петров. Той добави, че започва тежка битка, която продължава около 20 часа. „След като свършват боеприпасите си, Развигоров и Лилинков се самоубиват, за да не бъдат заловени от противника“, посочи Петров.\r\nИпократ Развигоров, който е племенник на Мише Развигоров, е роден през 1900 година в Щип в семейството на дългогодишен български учител. Непосредствено след като завършва основното си образование се налага да започне работа като бакалин и фурнаджия в родния си град. През 1922 година преминава в нелегалност и участва в редица акции на Вътрешната македоно-одринска революционна организация. До 1925 година е участник в четите на хаджи Григор и Панчо Михайлов в Кочанско. Самоубива се на 10 октомври 1927 година, когато е едва 27 годишен.\r\nЛивия НИНОВА", "date": "2017.10.10", "title": "Навършват се 90 години от смъртта на българския революционер Ипократ Развигоров"}
{"url": "http://www.focus-news.net/news/2017/10/10/2444918/vitseprezidentat-iliyana-yotova-ako-ne-zapalnim-propastta-i-ochakvaniyata-na-evropeyskite-grazhdani-shte-badem-vinovni-za-oshte-po-silnite-glasove-na-evroskeptitsite.html", "text": "Ако не запълним пропастта и очакванията на европейските граждани, ще бъдем виновни за още по-силните гласове на евроскептиците. Това каза вицепрезидентът Илияна Йотова по време на Международна конференция „Бъдещето на Европа и българската перспектива, предаде репортер на Агенция „Фокус“. „Много малко напоследък се говори по най-парливите въпроси, които вълнуват ЕС. Това поколение не отговаряме нито на техните идеи, нито на техните амбиции. Именно през тази година се подписа декларацията от Рим. Някак си мина и замина без да бъде дискутирано. Виждам и друг парадокс. От една страна има недоволство от начина, по който изглежда днес Европа. Почти няма дискусия за развитието й. Искам да се спра на 2 събития, които също не се радваха на особен интерес, въпреки че бяха знакови. Едното беше пресконференцията или изказването на новия френски президент пред студентите в Сорбоната“, коментира Йотова. По думите й второто е било изказване на Юнкер в залата на ЕП. „Имаше много нови идеи в тези 2 изказвания, много провокативни идеи, които останаха в папките. Сега сме свидетели на една много по-дълбока и всеобхватна криза. България се присъедини към ЕС 2007 г. 2008 г. целият Съюз беше в условията на тежка криза. През 2015 г. Европа се изправи пред бежанците и миграцията. Европа се раздели“, добави тя. Според нея вместо работещи решения, са започнали да се издигат стени. „Огради не само срещу пристигащите, но и между самите нас“, добави вицепрезидентът. По думите й едно скорошно изследване на Евростат сочи, че около 85% от гражданите искат да се направи нещо срещу тероризма. „Ако тази пропаст и очаквания на гражданите не ги запълним в скоро време, ще бъдем виновни гласовете на евроскептиците да стават още по-силни. Това, което ни предстои през 2020 г. много закъснява. Дискусията в Европа все още не е почнала. Аргументът за Брекзит не е сериозен, не е определящ“, допълни  Йотова и уточни, че как ще се развива Европа зависи от кохезионната политика и финансовата рамка. „Борбата с тероризма не може да бъде само на основа на координацията в европейските институции, такава, каквато е в момента. Нека сферата на отбраната да не прави нов Шенген в Европа. Последният приоритет на българското правителство е външната политика. Смятам, че беше грешка на Юнкер, че каза, че Европа повече няма да се разширява още с встъпването му в длъжност. Като че ли има размразяване на тази политика, но все още няма как да бъде удовлетворена“, каза още Илияна Йотова.\r\nЛюба АЛЕКСИЕВА", "date": "2017.10.10", "title": "Вицепрезидентът Илияна Йотова: Ако не запълним пропастта и очакванията на европейските граждани, ще бъдем виновни за още по-силните гласове на евроскептиците"}
{"url": "http://www.focus-news.net/news/2017/10/10/2444919/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за реализацията на образователния проект „Щастливи и успешни заедно“, който  се осъществява с финансовата подкрепа  на Център за образователна интеграция на децата и учениците от етническите малцинства. Събеседник по темата ще бъде Диана Балканджиева, експерт по образованието в община Пещера. Още един проект започна своето изпълнение в родопската община – „Две минути и половина до полунощ – Иновативен образователен подход за справяне с проблемите на изменението на климата в ОУ „Св. Патриарх Евтимий“  по програма Еразъм+. За него ще разговаряме с директорката на учебното заведение Елена Ацинова. В предаването ще научим повече и за участието на кмета на община Пещера Николай Зайчев в 125-а Пленарна сесия на Европейския комитет на регионите и разглежданите теми и проблеми там. В края на предаването от директора на Историческия музей в града ще научите повече и за отбелязването на 105-та годишнина от Балканската война в Пещера. Телефоните за връзка със студиото са 0885 606692 и 034 420020.", "date": "2017.10.10", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/10/10/2444920/rumyana-milova-tsgm-nyama-uvelichen-broy-na-narushitelite-v-zonite-za-plateno-parkirane.html", "text": "Няма увеличен брой на нарушителите в зоните за платено паркиране. Това каза в интервю за Агенция „Фокус“ Румяна Милова, Директор на Дирекция „Паркиране и гаражи“ в Центъра за градска мобилност за това дали са се увеличили нарушителите след промените в часовия диапазон на „зелена“ и „синя“ зона за паркиране. „С въведените промени за времевото действие на зоните за почасово платено паркиране, се промени и часовия диапазон, в който принудително се преместват задържаните с техническо средство  тип “скоба”“, обясни тя.  „Става въпрос за автомобилите, които са били задържани, но не са заплатили разходите. Тогава принудително задържане в  работни дни  е от 18.30 ч. до 19.30 ч., а за събота - от 17.00 ч. до 18.00 ч.“, уточни Румяна Милова. Тя обясни, че в момента, когато не е заплатено паркирането в зоните се слага „скоба“ на автомобила, а санкцията е 30 лева. „При паркиране в нарушение на правилата, съгласно Закона за движение по пътищата се прилага принудителна административна мярка - принудително преместване, с цена за освобождаване 60 лв.“, посочи Румяна Милева. „Цената за освобождаване от наказателен паркинг е 60 лв. плюс по 2 лв. за всеки час престой. Отделно по преценка на представителя на СДВР, разпоредил принудителното преместване, се връчва фиш или акт“, каза още тя. \r\nБиляна ИВАНОВА", "date": "2017.10.10", "title": "Румяна Милова, ЦГМ: Няма увеличен брой на нарушителите в зоните за платено паркиране"}
{"url": "http://www.focus-news.net/news/2017/10/10/2444921/odmvr-sofiya-nad-700-litra-kontrabanden-alkohol-e-izzet-ot-doma-na-vazrastna-zhena-ot-pravets.html", "text": "На 9 октомври, на територията на Районно управление на МВР-Правец, е проведена полицейска операция за противодействие на незаконната търговия с акцизни стоки съвместно от икономически полицаи в ОДМВР-София и служители на районното управление в града. Това съобщиха от ОДМВР-София. В хода на акцията, при проверка на адреса 71- годишна жена, са открити и иззети десетки пластмасови бутилки с различна вместимост, съдържащи общо 770.600 литра алкохол без български бандерол. На местопроизшествието е извършен оглед и по случая е образувано досъдебно производство. С полицейска мярка за 24 часа е задържана собственичката на имота.", "date": "2017.10.10", "title": "ОДМВР-София: Над 700 литра контрабанден алкохол е иззет от дома на възрастна жена от Правец"}
{"url": "http://www.focus-news.net/news/2017/10/10/2444922/focus-fraktsiyata-na-zeleni-v-bundestaga-se-sabira-za-uchreditelno-sabranie.html", "text": "Депутатите от партията „Зелени“ ще се съберат в следобедните часове на вторник, 10 октомври, за учредително събрание на новата парламентарна фракция в Бундестага, съобщава изданието Focus. \r\nОбщо 67 „зелени“ депутати ще изберат кой ще води фракцията им през следващите четири години. Към момента е известно, че фракционните лидери Антон Хофрайтер и Катрин Гьорин-Екард ще запазят постовете си. Кога ще бъдат избрани техни заместници обаче все още не е ясно. Имената на двамата „зелени“ политици се обсъждат за министерски постове в евентуалната „ямайска“ коалиция в Берлин. \r\nПартията на Джем Йоздемир събра подкрепата на 8,9 % от германските граждани в парламентарните избори от 24 септември.  Тереза Герова", "date": "2017.10.10", "title": "Focus: Фракцията на „Зелени“ в Бундестага се събира за учредително събрание"}
{"url": "http://www.focus-news.net/news/2017/10/10/2444923/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-oktomvri.html", "text": "„Софийска вода” временно ще прекъсне водоснабдяването в някои части на столицата на 11 октомври. Това съобщиха от пресцентъра на дружеството. Във връзка с подмяна на сградно водопроводно отклонение на ул. „Букет“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбл. 4А, бл. 5А, бл. 216А, бл. 215 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 4А и бл. 216А.\r\nВъв връзка с подмяна на сградно водопроводно отклонение на ул. „Найден Георгиев“, жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nул. „Найден Георгиев“ от ул. „Васил Петлешков“ до ул. „Кочо Честименски“\r\nул. „Васил Петлешков“ от ул. „Найден Георгиев“ до ул. „Уошбърн“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Войновски“ ъгъла с ул. „Васил Петлешков“.\r\nВъв връзка с пресвързване на уличен водопровод в с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nс. Мърчаево\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството.\r\nВъв връзка с изпълнение на инвестиционен проект за реконструкция на уличен водопровод на бул. „Асен Йорданов“ кв. „Слатина“, се налага спиране на водоподаването от 10:00  до 22:00 часа на клиентите на „Софийска вода”, живеещи в района на:\r\nбул. „Проф. Цветан Лазаров“ от бул. „Христофор Колумб“ до ж.п. Линия София-Пловдив\r\nул. „Боян Магесник“ от бул.“Проф. Цветан Лазаров“  ул. „Слатинска река“\r\nбул. „Асен Йорданов“ между бул. „Проф. Цветан Лазаров“  и бул. „Шипченски проход“\r\nбул. „Проф. Цветан Лазаров“ от бул. „Асен Йорданов“ до ул. „Кривина“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Проф. Цветан Лазаров“ №11.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с реконструкция на уличен водопровод на ул. „Чавдар войвода“, с. Мировяне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Чавдар войвода“ , ул. „Христо Ботев“ , ул. „Перуника“ , ул. „Канала“ и ул. „Еделвайс“ \r\nрайона между ул. „Мировско шосе“ , ул. „Ален мак“ , ул. „Леденика“ и ул.“ Радецки“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Чавдар войвода“ ъгъла с ул. „Христо Ботев“.\r\nВъв връзка с изграждане на сградно водопроводно отклонение на ул. „Маринковица“, местност  „Гърдова глава“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Маринковица“ от ул. „Симеон Радев“ до бул. „Александър Пушкин“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маринковица“ ъгъла с ул. „Симеон Радев“.\r\nВъв връзка с монтаж на пожарен хидрант и спирателен кран на ул. 251, кв.  „Орландовци“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nул. 251\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. 251.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.10.10", "title": "„Софийска вода” временно ще прекъсне водоснабдяването в някои части на столицата на 11 октомври"}
{"url": "http://www.focus-news.net/news/2017/10/10/2444924/vitseprezidentat-iliyana-yotova-shte-otkrie-mezhdunarodniya-varnenski-festival-na-chervenokrastki-i-zdravni-filmi.html", "text": "XVII международен фестивал на червенокръстки и здравни филми ще бъде официално открит от г-жа Илияна Йотова, вицепрезидент на Р България и патрон на Фестивала, на 12 октомври 2017 г. /четвъртък/ от 18.00 часа в хотел „Радуга“, СОК „Камчия“ –Варна.Това съобщиха от БЧК.\r\nОрганизатори на Фестивала са Българският Червен кръст и Медицинският университет – Варна. Тази година той се провежда от 12 до 15 октомври под мотото „Агресия – хуманизъм – кино“. Освен прожекциите на състезаващите се игрални и документални филми от цял свят в програмата на Фестивала са включени дискусии по темата и обучение как се прави документално кино. Художествен директор на Фестивала е проф. Божидар Манов, а председател на международното жури е известният италиански режисьор, сценаристи и продуцент Беппе Чино.", "date": "2017.10.10", "title": "Вицепрезидентът Илияна Йотова ще открие Международния варненски фестивал на червенокръстки и здравни филми"}
{"url": "http://www.focus-news.net/news/2017/10/10/2444925/burgas-18-godishen-mladezh-e-ubil-49-godishen-mazh-s-darven-kol-v-s-vresovo.html", "text": "Окръжна прокуратура – Бургас задържа за 72 часа Петър Л. ( на 18 г.). Той е привлечен като обвиняем за това, че на 8 октомври 2017 г., в с. Вресово, община Руен, на поляна, намираща се в ромската махала, в близост до пътя за с. Череша, чрез нанасяне на удари в областта на главата с дървен кол, умишлено умъртвил 49-годишен мъж, като убийството е извършено с особена жестокост. Това съобщиха от Апелативна прокуратура – Бургас. За това престъпление законът е предвидил наказание „лишаване от свобода“ от 15г. до 20г., доживотен затвор или доживотен затвор без замяна.\r\nПредстои през идните дни Окръжна прокуратура – Бургас да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.10.10", "title": "Бургас: 18-годишен младеж е убил 49-годишен мъж с дървен кол в с. Вресово"}
{"url": "http://www.focus-news.net/news/2017/10/10/2444926/milen-bratanov-pss-32-otryada-ot-planinski-spasiteli-imat-gotovnost-da-reagirat-pri-krizisni-situatsii-v-tsyalata-strana.html", "text": "32 отряда на Планинската спасителна служба (ПСС) в цялата страна имат готовност да реагират при кризисни ситуации. Това каза в сутрешния блок „Добро утро България“ на Радио „Фокус“ Милен Братанов от Планинската спасителна служба към БЧК. По думите му при попадане в проблемна ситуация е важно указанията на спасителните екипи да се спазват стриктно, като първата стъпка е непременно сигнализиране и търсене на помощ на телефон 112. \r\n„Често дежурният спасител, с който държат връзка изпадналите в кризисна ситуация, дава указания, а те не ги следват и това затруднява нашите действия, защото, спасителите, очакваме да го намерим на определено място, но той е решил, че се е съвзел и може да ходи и е променил мястото си и настъпва разминаване. Често обхватът на телефоните не е добър в планината, а в същото време хората, изпаднали в такава ситуация, започват да звънят на близки, което запушва телефонната линия и това ни затруднява допълнително“, допълни панинският спасител.\r\nМилен Братанов коментира още, че основен проблем при спасителни акции през зимата са ниските температури, но понякога снежната покривка улеснява транспортирането на пострадали в планината. Той посъветва не се оставя голяма част от преход в планината за следобедните часове или тъмната част от денонощието.", "date": "2017.10.10", "title": "Милен Братанов, ПСС: 32 отряда от планински спасители имат готовност да реагират при кризисни ситуации в цялата страна"}
{"url": "http://www.focus-news.net/news/2017/10/10/2444927/89-godishna-zhena-ot-grada-e-stanala-zhertva-na-telefonna-izmama-s-okolo-1-200-leva.html", "text": "Жена на 89 години от Благоевград е станала жертва на телефонни измамници. Това съобщиха от пресцентъра на Областна дирекция на МВР – Благоевград. Около 15:00 часа на 9 октомври, чрез телефонно обаждане, непознато за нея лице й е поискало парична сума за заплащане на документи за внучката й, която живее в чужбина. Пострадалата е ощетена със сумата от около 1 200 лева. По случая е образувано досъдебно производство.", "date": "2017.10.10", "title": "89-годишна жена от града е станала жертва на телефонна измама с около 1 200 лева"}
{"url": "http://www.focus-news.net/news/2017/10/10/2444928/agneshka-bruger-partiya-zeleni-s-nas-nyama-da-ima-gorna-granitsa-za-priemanite-bezhantsi-v-germaniya.html", "text": "„Зеленият“ експерт по проблемите на отбраната Агнешка Бругер определи компромиса за приема на бежанци, постигнат от сестринските партии от Съюза (ХДС/ХСС) като „далечен от реалността“, пише баварският национален ежедневник Die Sueddeusche Zeitung.\r\n„През почивните дни ХДС и ХДС обсъждаха твърде много една дума и твърде малко отговорната бежанска политика“, заяви Бругер. „С нас няма да има горна граница“, категорична бе тя.\r\nВ късните часове на неделя двете сестрински партии постигнаха съгласие за приемането на максимум 200 хил. бежанци годишно. Компромисът обаче предвижда изключения за специални случаи. Ако ограничението не отговаря на международната или вътрешната ситуация, Бундестагът може да направи „корекции нагоре или надолу“ на броя на лицата, на които да предостави закрила. Имиграцията на работници или чуждестранни граждани от Европейския съюз не е засегната от споразумението.  Тереза Герова", "date": "2017.10.10", "title": "Агнешка Бругер, партия „Зелени“: С нас няма да има горна граница за приеманите бежанци в Германия"}
{"url": "http://www.focus-news.net/news/2017/10/10/2444929/ria-novosti-ruski-voenen-samolet-se-e-razbil-v-siriya-ekipazhat-e-zaginal.html", "text": "Руски фронтови бомбардировач Су-24 се е разбил при излитане от летището „Хмеймим“ в Сирия, предава РИА Новости.\r\nПо данни на Министерството на отбраната в Москва екипажът на машината не е успял да катапултира и е загинал.\r\nПо предварителна информация причина за инцидента вероятно е станала техническа неизправност на самолета. Тереза Герова", "date": "2017.10.10", "title": "РИА Новости: Руски военен самолет се е разбил в Сирия, екипажът е загинал"}
{"url": "http://www.focus-news.net/news/2017/10/10/2444930/veliko-tarnovo-uchitel-ot-svishtov-predstavi-velikotarnovska-oblast-vav-ii-natsionalna-konferentsiya-s-mezhdunarodno-uchastie-evropa-teritoriya-na-znanieto.html", "text": "Старши учителят Елена Илиева от Свищов представи област Велико Търново във II национална конференция с международно участие „Европа – територия на знанието“, съобщиха от пресцентъра на Община Свищов. Събитието се проведе във Варна в началото на месеца. То беше под патронажа на министъра на образованието и науката Красимир Вълчев и организирана по национална програма „Квалификация“, в партньорство с Института за ядрени изследвания и ядрена енергетика към БАН. Участие в нея взеха представители на образователния офис на ЦЕРН – Швейцария и на други университети в страната. Като част от програмата на конференцията, ст. учителят по математика и информатика от СУ „Цветан Радославов“, Свищов Елена Илиева представи презентация по направление в ЦПЛР – НАОП „Н. Коперник“- Варна – „Обучението по природни науки, техника и информатика, и връзката средно – висше образование“. В нея тя сподели своя опит от обучението си в Европейската лаборатория за ядрени изследвания – ЦЕРН. Елена Илиева също представи свои добри практики за разпространението на придобитите знания сред свищовската общественост и ученици. Основната цел на конференцията е обмяна на опит и знания в областта на природните науки, техниката и технологиите. Програмата на II национална конференция „Европа – територия на знанието” включваше изнасяне на доклади и презентации,  представяне на постери, както и дискусии. Област Велико Търново бе представена с доклада на старши учителя Елена Илиева – „Представяне на добри практики от визитата в ЦЕРН пред учители и ученици в гр. Свищов“, която бе там със свои колеги от областта.", "date": "2017.10.10", "title": "Велико Търново: Учител от Свищов представи Великотърновска област във II национална конференция с международно участие „Европа – територия на знанието“"}
{"url": "http://www.focus-news.net/news/2017/10/10/2444931/okrazhna-prokuratura-lovech-privleche-kato-obvinyaemi-i-zadarzha-za-72-chasa-trima-za-ubiystvoto-v-gr-lukovit.html", "text": "Окръжна прокуратура – Ловеч привлече като обвиняеми трима мъже за убийството на свой съгражданин, извършено в петък в гр. Луковит. С постановление на наблюдаващ прокурор те са задържани за срок от 72 часа. Днес прокуратурата внесе в съда искане за вземане на мярка за неотклонение „задържане под стража“ на тримата извършители. Това съобщиха от пресцентъра Апелативна прокуратура - Велико Търново.\r\nОкръжна прокуратура - Ловеч е привлякла в качеството на обвиняеми Красимир К. /на 35 години/ Самир Р. /на 22 години/ и Веселин К. /на 24 години/, всички от гр. Луковит, затова че на 06.10.2017 г., около 22:00 -22:30 ч., в гр. Луковит, умишлено умъртвили Калоян К. /на 29 години/. Престъпление по чл. 115 от НК.\r\nОт проведените първоначални и неотложни следствени действия е установено, че вечерта на посочената дата лицата Красимир К., Самир Р. и Веселин К., се намирали в дома на единия от тях на гости и се черпели. В посочения час край жилището преминал лек автомобил, в който се возел пострадалият и спрял недалеч от жилището, в което били тримата. Последните отишли при пострадалият и започнали да му нанасят побой.  Вследствие на побоя Калоян К. получил тежка черепно-мозъчна травма, вследствие на която по пътя за болницата починал. Според предварителни данни черепно-мозъчна травма е причинена от удар с твърд предмет. Причина за инцидента са стари дразги между пострадалия с единия от обвиняемите.\r\nПод ръководството на Окръжна прокуратура – Ловеч  действията по разследването продължават.\r\nПредстои съдът да се произнесе по искането на прокуратура за вземане на постоянна мярка за неотклонение „задържане под стража“.", "date": "2017.10.10", "title": "Окръжна прокуратура – Ловеч привлече като обвиняеми и задържа за 72 часа трима за убийството в гр. Луковит"}
{"url": "http://www.focus-news.net/news/2017/10/10/2444932/prieti-sa-predlozheniya-na-evrodeputata-georgi-pirinski-po-badeshtata-mnogogodishna-finansova-ramka.html", "text": "Приети са предложения на евродепутата Георги Пирински по бъдещата многогодишна финансова рамка. Това съобщиха от пресофиса на евродепутата.\r\nКомисията по регионално развитие на Европейския парламент вчера следобед гласува свое Становище до водещата Комисия по бюджети относно многогодишната финансова рамка на ЕС след 2020 г.  В постигнатите компромисни текстове бяха включени редица предложения, внесени от евродепутата социалист Георги Пирински, които засягат приоритетни въпроси на кохезионната политика за периода след  2020 г.:\r\n- необходимостта в следващата Многогодишна финансова рамка делът за кохезия да се увеличи като се запазят всички съществуващи сега структурни и инвестиционни фондове, включително Кохезионния фонд и Европейския социален фонд;\r\n- да продължи да се отдава еднакво внимание и на трите измерения на кохезионната политика - икономическо, социално и териториално; \r\n- подчертаване на значението на кохезионната политика като публична инвестиционна политика, която допринася не само за икономическо, но и за социално сближаване;\r\n- приоритет да се осигурява на стимулиране на растежа и създаването на работни места и намаляване на неравенствата и различията между регионите.\r\nСтановището на Комисията на Регионално развитие ще залегне в Доклада на Европейския парламент, представящ неговата позиция за Многогодишната финансова рамка след 2020 г.  която Европейската комисия да отчете при изготвяне на своето предложение. Очаква се това предложение да  бъде представено на Съвета на Министрите по време на българското председателство през май 2018 г.", "date": "2017.10.10", "title": "Приети са предложения на евродепутата Георги Пирински по бъдещата многогодишна финансова рамка"}
{"url": "http://www.focus-news.net/news/2017/10/10/2444933/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Преди броени дни в Свищов се реализира поредната благотворителна инициатива. Неправителствена организация, която помага на града от пет години насам, обърна глава и към Центъра за социална рехабилитация интеграция в Свищов. Благодарение на доброволци дворното пространство в институцията бе облагородено. Какво точно бе направено, ще научите в предаването „Добре дошли в Свищов“ на Радио „Фокус“ – Велико Търново Десислава Йорданова, директор на центъра. И още - в минутите на предаването ще обобщим информацията за това колко туристи са посетили крайдунавския регион през летните месеци. Причината да потърсим тези данни е, че в последните години Свищов се развива все по-активно като предпочитана туристическа дестинация в Северна България. През уикенда в Свищов се проведе и поредното национално събитие, което е част от общинския културен календар. Фестивалът на старата градска песен „Георги Бейков“ събра над 350 индивидуални участници, групи и дуети от цялата страна. Наградени бяха десетки, а стотици си тръгнаха с незабравимия спомен за участието в състезанието. Как протече то, ще попитаме един от организаторите Пламен Бейков.  \r\nВодещ на предаването е Луиза Транчева. Номерът за връзка със студиото е 0885 303 375.", "date": "2017.10.10", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/10/10/2444934/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В навечерието на възможното обявяване на независимост на Каталуния централното правителство в Мадрид отправи тежки думи към „сепаратистите“, предупреждавайки ги, че ще действа с „твърда ръка“ срещу тях, съобщава германският национален ежедневник Die Frankfurter Allgemeine Zeitung.\r\nУправляващите в Мадрид са категорични – преговори с Барселона няма да има, защото с пучисти не се преговаря. В отговор каталунските власти призоваха за организирането на нова демонстрация в подкрепа на независимостта.\r\n*** Депутатите от партията „Зелени“ ще се съберат в следобедните часове на вторник, 10 октомври, за учредително събрание на новата парламентарна фракция в Бундестага, съобщава изданието Focus. \r\nОбщо 67 „зелени“ депутати ще изберат кой ще води фракцията им през следващите четири години. Към момента е известно, че фракционните лидери Антон Хофрайтер и Катрин Гьорин-Екард ще запазят постовете си. Кога ще бъдат избрани техни заместници обаче все още не е ясно. Имената на двамата „зелени“ политици се обсъждат за министерски постове в евентуалната „ямайска“ коалиция в Берлин. \r\nПартията на Джем Йоздемир събра подкрепата на 8,9 % от германските граждани в парламентарните избори от 24 септември.\r\n*** Тайни документи разкриват, че СССР е планирал да взриви атомна бомба на Луната, пише националният ежедневник Die Welt. \r\nСпоред германския историк Матиас Юл съответното решение е било взето на среща на съветското ръководство през 1958 г. В рамките й е било постигнато съгласие да бъде разработен план за детонирането атомната бомба на естествения спътник на Земята.\r\nУлл, който работи в Германския исторически институт в Москва, е попадал на документите в Държавния архив на Русия. Сега германският историк ги публикува.  \r\nПлановете на най-висшия съветски управленчески кръг е предвиждал оборудване на ракета с атомна бомба, която да има експлозивна сила като на тази, хвърлена над японския град Хирошима. Взривяването й е трябвало да послужи като демонстрация на сила в условията на Студената война.  Учените обаче са предупредили, че подобни действия може да предизвикат непредвидими и неизмерими последствия. Затова няколко месеца по-късно проектът е бил изоставен.\r\n*** През следващите четири години полустката „Алтернатива за Германия“ и нейните депутати ще получат от държавата близо 400 хил. евро за политическата и парламентарната си работа във ФРГ. Това показва изчисление на редакцията на вестник Das Rhenische Post, направено въз основа на публично достъпни данни на Бундестага и местните правителства.\r\nСамо в Бундестага 92-та парламентаристи ще получават повече от 38,3 млн. евро годишно за храна, еднократни разходи и издръжка на помощен персонал. Освен това повече от 18 млн. евро ще бъдат изразходвани за работата на парламентарната фракция. Така общата стойност за целия изборен период възлиза на 225 млн. евро. Издръжката на всички членове на парламентарните фракции на „Алтернатива за Германия“ в местните парламенти възлизат на 36 млн. евро годишно. \r\nОт друга страна, официалното държавно финансиране на партията е скромно: след серия от избирателни успехи „Алтернатива за Германия“ е получава сума от 12 млн. евро на година.\r\n*** „Зеленият“ експерт по проблемите на отбраната Агнешка Бругер определи компромиса за приема на бежанци, постигнат от сестринските партии от Съюза (ХДС/ХСС) като „далечен от реалността“, пише баварският национален ежедневник Die Sueddeusche Zeitung.\r\n„През почивните дни ХДС и ХДС обсъждаха твърде много една дума и твърде малко отговорната бежанска политика“, заяви Бругер. „С нас няма да има горна граница“, категорична бе тя.\r\nВ късните часове на неделя двете сестрински партии постигнаха съгласие за приемането на максимум 200 хил. бежанци годишно. Компромисът обаче предвижда изключения за специални случаи. Ако ограничението не отговаря на международната или вътрешната ситуация, Бундестагът може да направи „корекции нагоре или надолу“ на броя на лицата, на които да предостави закрила. Имиграцията на работници или чуждестранни граждани от Европейския съюз не е засегната от споразумението.\r\n***", "date": "2017.10.10", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/10/2444935/pazardzhik-obshtina-peshtera-realizira-proekt-dve-minuti-i-polovina-do-polunosht-svarzan-s-problemite-na-izmenenieto-na-klimata.html", "text": "Община Пещера спечели проект „Две минути и половина до полунощ – Иновативен образователен подход за справяне с проблемите на изменението на климата в ОУ „Св. Патриарх Евтимий“ по програма Еразъм +. Това съобщи за Радио „Фокус“- Пазарджик Диана Балканджиева, експерт по културата в родопската община. На 14 септември 2017 г. се  подписа договор между Община Пещера и Национална агенция за Република България на Европейската комисия по Програма „Еразъм+“ на Европейския съюз. „Проектът е насочен към повишаване на компетенциите и уменията на учителите и учениците в основното училище, с цел да се разбере науката за климата и да се обърне внимание на изменението на климата и необходимостта от използване на възобновяемите енергийни източници във и извън класната стая, както и да се развият силни умения за систематично мислене относно прогнозите за промяна в глобалния климат, като се насърчава подходът на критическото мислене към основните причини за този природен феномен“, уточни Балканджиева. Тя каза също, че проектът се изпълнява съвместно с Република Македония – Комуналната компания „Водовод Кочани“ в град  Кочани, Македонската геотермална асоциация в Скопие, ОУ „Кръсте Петков Мисирков“ – Оризари и Република Хърватия – община Лудбрег, Регионална енергийна агенция „Север“ в град Копривница и  Основно училище „Лудбрег“  в  Лудбрег. От България партньори на Община Пещера са Регионална енергийна агенция Пазарджик и ОУ „Св. Патриарх Евтимий“ – Пещера. „Международният характер на предизвикателството за смекчаване на последиците от изменението на климата сам по себе си насърчава транснационалното сътрудничество и екипната работа сред всички страни по света. Тъй като много млади хора от много страни осъзнават сериозността на този проблем и спешната нужда от адекватни мерки, които трябва да бъдат предприети, човечеството има по-добри шансове да се справи с него. Транснационалното популяризиране и обмен на иновативни подходи, както и добри практики, е нещо, което „трябва да се прилага“ на всяко възможно ниво, особено в образователния процес на младите поколения.          Включването на различни социално-икономически типове партньори по проекта от три различни страни ще даде възможност за мултидисциплинарен подход, възможност за сравняване на различни казуси и по-алтернативни подходи за постигане на целите на проекта, които могат да бъдат използвани в бъдещия образователен процес, каза още Балканджиева. Тя допълни, че промяната на климата е международен въпрос, пред който е изправено човечеството, а отговорностите и участието на местните и регионалните власти е от решаващо значение за смекчаване на негативните въздействия. Продължителността на проекта е 24 месеца, а стойността е 135 050 евро.\r\nАлбена ЖИЛЕКОВА", "date": "2017.10.10", "title": "Пазарджик: Община Пещера реализира проект „Две минути и половина до полунощ“, свързан с проблемите на изменението на климата"}
{"url": "http://www.focus-news.net/news/2017/10/10/2444936/nsi-prez-perioda-yanuari-avgust-2017-g-iznosat-na-balgariya-za-treti-strani-se-uvelichava-s-168-v-sravnenie-sas-saotvetniya-period-na-predhodnata-godina.html", "text": "През периода януари - август 2017 г. износът на България за трети страни се увеличава с 16.8% в сравнение със съответния период на предходната година и е на стойност 11 693.7 млн. лева. Това съобщиха от Националния статистически институт (НСИ). Основни търговски партньори на България са Турция, Руската федерация, Китай, Сърбия, бившата югославска република Македония и Египет които формират 51.6% от износа за трети страни.\r\nПрез август 2017 г. износът на България за трети страни нараства с 3.3% спрямо същия месец на предходната година и е в размер на 1 389.2 млрд. лева.\r\nПри износа на България за трети страни, разпределен според Стандартната външнотърговска класификация, през осемте месеца на 2017 г. в сравнение със същия период на 2016 г. най-голям ръст е отбелязан в секторите „Артикули, класифицирани главно според вида на материала” (50.7%) и „Разнообразни готови продукти”  (34.7%). Спад се наблюдава в сектор „Храни и живи животни” (9.4%).  \r\nВносът на България от трети страни през периода януари - август 2017 г. се увеличава с 26.7% в сравнение със съответния период на предходната година и е на стойност 13 932.8 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПрез август 2017 г. вносът на България от трети страни нараства с 8.6% спрямо същия месец на предходната година и е в размер на 1 797.1 млрд. лeвa.\r\nПри вноса от трети страни, разпределен според Стандартната външнотърговска класификация, през периода януари - август 2017 г. спрямо същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)“ (66.9%) и „Мазнини, масла и восъци от животински и растителен произход” (40.9%).\r\nВъншнотърговското салдо (износ FOB - внос CIF) на България с трети страни през периода януари - август 2017 г. е отрицателно и е в размер на 2 239.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 557.9 млн. лева.\r\nПрез август 2017 г. външнотърговското салдо (износ FOB - внос CIF) с трети страни е отрицателно и е на стойност 407.9 млн. лева.\r\nПрез периода януари - август 2017 г. от България са изнесени стоки общо на стойност           34 093.2 млн. лв. и в сравнение със съответния период на предходната година износът се увеличава с 12.9%.\r\nПрез август 2017 г. общият износ възлиза на 4 320.0 млрд. лв. и нараства със 7.3% спрямо същия месец на предходната година.\r\nПрез периода януари - август 2017 г. в страната са внесени стоки общо на стойност               38 122.3 млн. лв. (по цени CIF), или с 16.2% повече спрямо същия период на 2016.\r\nПрез август 2017 г. общият внос се увеличава с 10.8% спрямо същия месец на предходната година и възлиза на 4 922.5 млрд. лева.\r\nОбщото външнотърговско салдо (износ FOB - внос CIF) е отрицателно през периода януари - август 2017 г. и е на стойност 4 029.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - август 2017 г. също е отрицателно и е в размер на 2 187.6 млн. лева. През август 2017 г. общото външнотърговско салдо (износ FOB - внос CIF) е отрицателно и е на стойност 602.5 млн. лева. По цени FOB/FOB салдото също е отрицателно и е в размер на 357.4 млн. лева.", "date": "2017.10.10", "title": "НСИ: През периода януари - август 2017 г. износът на България за трети страни се увеличава с 16.8% в сравнение със съответния период на предходната година"}
{"url": "http://www.focus-news.net/news/2017/10/10/2444937/bsp-shte-dade-preskonferentsiya-v-tsentralata-na-partiyata.html", "text": "От 14:00 часа, в централата на БСП на ул. „Позитано” № 20, ще се проведе пресконференция. Това съобщиха от пресцентъра на Националния съвет на БСП.", "date": "2017.10.10", "title": "БСП ще даде пресконференция в централата на партията"}
{"url": "http://www.focus-news.net/news/2017/10/10/2444938/varna-izlozhba-predstavya-razvitieto-na-darzhavniya-arhiv-v-grada-ot-sazdavaneto-na-institutsiyata-predi-65-godini-do-nashi-dni.html", "text": "Навършват се 65 години от създаването на Държавен архив – Варна. Това каза в интервю за Радио „Фокус“ – Варна Владимир Владимиров, началник отдел на Държавен архив – Варна. „На днешния ден през 1951 година се създава системата на държавните архиви с Указ № 515, което означава всъщност, че нашата архивна система днес празнува 66 години. Следващата година – 1952, са създадени няколко архива, между които и Държавен архив – Варна. По този повод ние сме експонирали изложба, която показва нашето развитие като институция и като териториален архив от създаването до наши дни. Представяме и документи, които сме преценили, че са по-интересни, сред които рисунки, посветени на Държавен архив, малко с хумористична тематика, нови постъпления, които са постъпили при нас в близките години“, допълни Владимир Владимиров.\r\nДържавен архив – Варна е отдел в дирекция „Регионален държавен архив“ – Варна. Осъществява подбора, комплектуването, регистрирането, обработването, съхраняването и предоставянето за използване на определените за постоянно запазване документи на областната администрация, на общините на територията на Варненска област, на териториалните структури на държавните органи и на други държавни и общински институции, организации и значими личности от местно значение, както и научно-методическото ръководство и контрол на организацията на работата с документите в деловодствата и учрежденските архиви, тяхното опазване и използване.\r\nКъм архива функционират читалня, библиотека, лаборатория за консервация и реставрация на документи, изложбена зала. В научно-справочната библиотека са заведени 2278 тома специализирана литература по история, архивистика и други области на науката, речници, енциклопедии, справочници, пътеводители, каталози, документални сборници, периодични издания.\r\nОт 1997 година архивът се помещава в сграда на ул. „Преслав“ № 52 във Варна – тържествено открита в деня на честването на 45-годишнината на архива. Сградата е най-старата обществена постройка във Варна и е строена за конак. Обявена е за архитектурен паметник от местно значение. Сградата е ремонтирана и преустроена, като на първия етаж са разположени хранилища, а на втория – работни помещения, читалня и лаборатория. Предоставя добри условия за съхранение на документите и за работа на служителите от архива, както и на читателите.\r\nМарияна ВАЛЕНТИНОВА", "date": "2017.10.10", "title": "Варна: Изложба представя развитието на Държавния архив в града от създаването на институцията преди 65 години до наши дни"}
{"url": "http://www.focus-news.net/news/2017/10/10/2444939/daily-sabah-turskiyat-sad-izdade-zapovedi-za-zadarzhane-na-70-voennosluzheshti-za-predpolagaemi-vrazki-s-feto.html", "text": "Турски съд издаде заповед за задържане на 70 военнослужещи, заподозрени във връзка с организацията на гюленистите (ФЕТО), сочена от Анкара за организатор на неуспешния опит за преврат от лятото на 2016 г., съобщава вестник Daily Sabah.\r\nСъгласно разпространената информация, полицейски отряди са задействани в операция за задържането на 62 военни от ВВС на страната, четирима военнслужещи във флота и двама в жандармерията. Акциите се провеждат на териториите на Анкара, Истанбул, Измир, Ескишехир и Ялова.. Тереза Герова", "date": "2017.10.10", "title": "Daily Sabah: Турският съд издаде заповеди за задържане на 70 военнослужещи за предполагаеми връзки с ФЕТО"}
{"url": "http://www.focus-news.net/news/2017/10/10/2444940/dobrich-obshtinata-shte-sklyuchi-dogovor-za-kratkosrochen-bankov-kredit-poradi-vazniknal-vremenen-kasov-razriv-po-byudzheta-y-za-2017-g.html", "text": "Общината ще сключи договор за краткосрочен банков кредит поради възникнал временен касов разрив по бюджета й за 2017 г. Предложението за това бе одобрено на днешната извънредна сесия на Общинския съвет на Добрич, предаде кореспондентът на Радио „Фокус” – Варна. Предложението бе направено от кмета Йордан Йорданов. Във връзка с необходимост от средства за  изпълнение на проекта  „Изграждане на регионална система за управление на отпадъците в регион Добрич” Общината е подала до Управляващия орган искане за авансово финансиране (временен безлихвен заем), съгласно указание на  Министерство на финансите. Одобрената и получена сума е 5 105 805,00 лв., със срок за погасяване 31 декември 2015 г. \r\nСлед получено междинно плащане по проекта към края на  2015 г. са  възстановени  4 000 000 лв. След приключил процес на окончателна верификация по проекта в Община град Добрич е получено писмо от Оперативна програма „Околна среда 2007-2013 г.“. В него след опис на верифицирани и неверифицирани разходи, наложени и прихванати финансови корекции  и нередности, и след приспадане на изплатения аванс по договор за безвъзмездна финансова помощ, в заключение се посочва, че Община град Добрич вместо да получи верифицираните си разходи следва да възстанови по банковата сметка на ОП „Околна среда 2007-2013 г.“ сумата от 1 422 718,49 лв., както и натрупаната до момента лихва. Поради наложената финансова корекция и неполучено финансиране по искане за окончателно плащане Община град Добрич дължи на общини – партньори за извършени и разплатени от тях разходи за изпълнение на проекта определени суми -  на Община Добричка  сумата от 468 756 ,46 лв. и на Община Тервел - 1 291 860,97 лв.  Освен това през 2016 г. \r\nОбщина град Добрич е сключила договор за кредит с „Фонд за органите на местното самоуправление в България - ФЛАГ” ЕАД, по силата на който да поеме дългосрочен общински дълг, предназначен за разплащане на извършените в процеса на изпълнение на проекта разходи от Община Добричка и Община Тервел, се посочва още в докладната записка. По тези причини съществува дължима сума от 1 105 805 лв. по предоставения безлихвен заем. В Министерство на финансите е входирана молба от Община град Добрич да  бъде отпуснат безлихвен заем за покриване на  временен касов разрив по бюджета в размер на 1 105 805 лв., но до момента от ведомството не е получен удовлетворителен отговор. Към края на месец септември тази година цялата сума на главницата е прихваната, в т. ч. 298 955 лева от целевата субсидия за капиталови разходи и 806 850 лева от общата изравнителна субсидия. Прогнозната сума за дължимите лихви е 175 000 лв., които може да бъдат прихванати до края на 2017 г. В резултат от това приходната част на бюджета на Общината се намалява с горепосочените суми, което причинява изключително затруднение за изпълнението на финансовите ангажименти на администрацията. Това означава невъзможност за изпълнение на приетата от Общински съвет Програма за капиталови разходи. \r\nНепостъпването в общинския бюджет на сумата от 806 850 лева от общата изравнителна субсидия за местни дейности застрашава редовното изплащане на задължения по погасяване на главници и лихви по кредити, на работни заплати и осигуровки на персонала, на издръжка на социални, здравни и образователни заведения местна отговорност, както и поддръжката на чистотата и инфраструктурата на територията на Община град Добрич. Според анализ на финансовото състояние на Община град Добрич и наличните възможности за нови източници на приходи касовият разрив е с временен характер и се дължи на изплащането на задълженията по наложената финансова корекция, а не на влошени други финансови показатели.\r\nЖулиета НИКОЛОВА", "date": "2017.10.10", "title": "Добрич: Общината ще сключи договор за краткосрочен банков кредит поради възникнал временен касов разрив по бюджета й за 2017 г."}
{"url": "http://www.focus-news.net/news/2017/10/10/2444941/remont-na-eso-nalaga-vremenni-prekasvaniya-na-elektrozahranvaneto-v-naseleni-mesta-ot-obshtinite-elin-pelin-i-gorna-malina.html", "text": "Ремонтни работи по въздушен електропровод 110 kV „Експрес-Гълъбец“, собственост на държавния Електроенергиен системен оператор „ЕСО“ ЕАД, захранващ подстанция „Априлово“, са възможни краткотрайни прекъсвания на електрозахранването в с. Петково и част от с. Столник, община Елин Пелин, както и в с.Долна Малина и част от с. Априлово от община Горна Малина в периода от 08:00 ч. на 16 октомври 2017 г. до 16:30 ч. на 27 октомври 2017 г. Това съобщиха от пресцентъра на ЧЕЗ България.", "date": "2017.10.10", "title": "Ремонт на ЕСО налага временни прекъсвания на електрозахранването в населени места от общините Елин Пелин и Горна Малина"}
{"url": "http://www.focus-news.net/news/2017/10/10/2444942/sliven-prodalzhavat-otkritite-priemni-na-obshtinskite-savetnitsi-ot-gerb-i-prez-oktomvri.html", "text": "Общинските съветници от ГЕРБ–Сливен продължават срещите си с граждани и през месец октомври.  Това съобщиха от пресцентъра на ПП ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. Приемните се организират всеки понеделник от 9.30 до 16.30 часа.Ето графикът на общинските съветници от ГЕРБ–Сливен за месец октомври:\r\n16.10 от 9.30 до 16.30 часа - Христо Котов и Силвия Маринова\r\n23.10 от 9.30 до 16.30 часа – Живко Минчев и Здравко Костадинов \r\n30.10 от 9.30 до 16.30 часа – Галина Вучкова и Георги Николаев\r\nПредварително записване - на тел. 044/63 32 23.", "date": "2017.10.10", "title": "Сливен: Продължават откритите приемни на общинските съветници от ГЕРБ и през октомври"}
{"url": "http://www.focus-news.net/news/2017/10/10/2444943/srbija-danas-nad-50-ot-sarbite-podkrepyat-smartnoto-nakazanie.html", "text": "Проучванията на общественото мнение показват, че повече от половината от гражданите на Сърбия подкрепят смъртното наказание, пише белградският вестник Srbija Danas. Данните, представени от сдружението „Сърбия срещу смъртното наказание“, показват драматичен скок в подкрепата за най-строгата наказателна мярка, в сравнение с информацията, събрана преди десетилетие. \r\nВсеки четвърти гражданин на Сърбия смята, че не трябва да бъде въвеждано смъртно наказание, докато 22 % признават, че не могат да вземат решение. \r\nПо отношение на демографските и други характеристики на гражданите се наблюдават определени различия по отношение на възрастта, образованието и района. По този начин жителите на Сърбия, които са на повече от 60 години, са малко по-малко против смъртното наказание. Сърбите, които имат завършено висше образование, гледат по-негативно на смъртното наказание в сравнение с тези, които имат по-ниска образователна степен.\r\nЖителите на Белград сасе противопоставят категорично на  смъртното наказание, докато в други градове мярката не се възприема чак толкова негативно. \r\nСъщо така гражданите на Белград преобладават по отношение на гражданите на други градове с негативно отношение към смъртното наказание. Тереза Герова", "date": "2017.10.10", "title": "Srbija Danas: Над 50 % от сърбите подкрепят смъртното наказание"}
{"url": "http://www.focus-news.net/news/2017/10/10/2444944/odmvr-sofiya-nereglamentiran-prevoz-na-patnitsi-e-osueten-pri-politseyska-operatsiya.html", "text": "В хода на съвместна полицейска операция, проведена от служители на охранителна и икономическа полиция в областната дирекция, са иззети два автомобила, използвани за нерегламентиран превоз на пътници. Това съобщиха от ОДМВР-София. Първият случай е установен на главен път 1-8, когато за проверка е спрян лек автомобил „Мерцедес“, управляван от 33-годишен мъж от кърджалийското село Балабаново. В хода на проверката полицейските служители констатирали, че водачът извършва превоз на пътници срещу заплащане от Холандия и Германия, без да притежава лиценз на общността, без удостоверение за превоз на пътници на територията на България, както и без удостоверение за регистрация за извършване на таксиметров превоз на пътници. От служители на Изпълнителна агенция „Автомобилна администрация“ е съставен акт на водача за извършено нарушение на чл. 6, ал.1 от Закона за автомобилните превози. Автомобилът е иззет за срок до шест месеца. \r\nВторият иззет автомобил е „Ауди А4“, установен на входа на Елин Пелин в момент на превоз на пътници срещу заплащане от Елин Пелин до с. Доганово, без изискуемите по закон удостоверения и лиценз за тази дейност. На водача, 49- годишен от същото село, е съставен акт, а по случая- регистрирана преписка за извършено престъпление по чл. 324 от НК.", "date": "2017.10.10", "title": "ОДМВР-София: Нерегламентиран превоз на пътници е осуетен при полицейска операция"}
{"url": "http://www.focus-news.net/news/2017/10/10/2444945/dobrich-obshtinata-shte-kandidatstva-za-bezvazmezdna-finansova-pomosht-ot-pudoos-za-izgrazhdane-na-bitova-kanalizatsiya-v-kv-riltsi.html", "text": "Предстои Община град Добрич да кандидатства за отпускане на безвъзмездна финансова помощ от ПУДООС (Предприятие за устойчиви дейности по опазване на околната среда) за изграждане на битова канализация в кв. „Рилци“. Решението за това бе одобрено на днешната извънредна сесия на Общинския съвет на Добрич, предаде кореспондентът на Радио „Фокус” – Варна. В квартала към момента няма изградена битова канализация. По подробни количествено-стойностни сметки приложени към инвестиционния проект общата стойност за реализация на обекта е 19 071 626 лв. без ДДС. Поради необходимия голям финансов ресурс за изпълнение на строително-монтажни работи по изграждане на целия обект се налага въвеждане на етапно строителство. В ПУДООС към Министерство на околната среда и водите Общината вече е входирала проектно предложение за осъществяване на първия етап. Той включва изграждане на Канализационно-помпена станция, тласкател и битова канализация с определена дължина. Стойността на първия етап  е 2 984 611 лв. без ДДС. \r\nЖулиета НИКОЛОВА", "date": "2017.10.10", "title": "Добрич: Общината ще кандидатства за безвъзмездна финансова помощ от ПУДООС за изграждане на битова канализация в кв. „Рилци“"}
{"url": "http://www.focus-news.net/news/2017/10/10/2444946/varna-prodalzhava-proverkata-za-nalichie-na-vzrivno-ustroystvo-v-sgradata-na-sadebnata-palata-na-ploshtad-nezavisimost.html", "text": "Продължава проверката за наличие на взривно устройство в сградата на Съдебната палата на площад „Независимост“ във Варна. Това съобщиха за Радио \"Фокус\" - Варна от пресцентъра на Апелативен съд - Варна. По-рано днес сигнал за взривно устройство в Апелативен съд – Варна, подаден на тел. 112, затвори временно Съдебната палата. Органите на реда предприеха извеждане на служителите, съдиите и гражданите от съдебната сграда. От пресцентъра уточниха, че се очаква дейността на институциите, които работят в Съдебната палата – Окръжен съд – Варна, Апелативен съд – Варна, Окръжна прокуратура – Варна и Апелативна прокуратура, да бъде възстановена към 12.00 часа. \r\nМарияна ВАЛЕНТИНОВА", "date": "2017.10.10", "title": "Варна: Продължава проверката за наличие на взривно устройство в сградата на Съдебната палата на площад „Независимост“"}
{"url": "http://www.focus-news.net/news/2017/10/10/2444947/vitseprezidentat-iliyana-yotova-ne-moga-da-opravdaya-otsastvieto-na-vodeshti-ministri-ot-ksns-datata-za-zasedanieto-e-kazana-dostatachno-rano-za-da-se-saobrazyat-vsichki-grafitsi.html", "text": "Не мога да оправдая отсъствието на водещи министри от КСНС, датата за заседанието е казана достатъчно рано, за да се съобразят всички графици. Това коментира пред журналисти вицепрезидентът Илияна Йотова във връзка с проваленото вчера заседание на Консултативния съвет за национална сигурност (КСНС) по темата за законодателните антикорупционни мерки, предаде репортер на Агенция „Фокус“. „Дали е бойкот, или не, не зная. Имаше доста сериозни опровержения от страна на МС вчера. Това, което със сигурност мога да кажа е, че е много лош сигнал както към българските граждани, така и към нашите европейски партньори. В навечерието на председателството, когато разговорът за българските приоритети още не е започнал и това го отчитат всички – и управляващи, и опозиция, и всички български институции, да се прави такава груба демонстрация по един толкова чувствителен за българското общество проблем, струва ми се, че не е коректно от страна на МС. Не мога да оправдая отсъствието на водещи министри. Датата на КСНС достатъчно рано е казана, за да се съобразят всички графици“, коментира Йотова. По думите й очевидно нежеланието да се съберат всички заедно по темата за борбата с корупцията е показателно за това кой иска да води истински борбата с корупцията в България и искаме ли действително да имаме работещ закон. \r\nЛюба АЛЕКСИЕВА", "date": "2017.10.10", "title": "Вицепрезидентът Илияна Йотова: Не мога да оправдая отсъствието на водещи министри от КСНС, датата за заседанието е казана достатъчно рано, за да се съобразят всички графици"}
{"url": "http://www.focus-news.net/news/2017/10/10/2444948/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Пожар е избухнал в понеделник, 9 октомври, в полицейски автобус, превозващ трима затворници в Солун. Един от пътниците на автобуса е бил ранен, пише  Ekathimerini.\r\nСмята се, че пожарът е избухнал заради механическа повреда. Затворниците са били прекачени на друго полицейско превозно средство.\r\n*** Във вторник, 10 октомври, в косовската столица Прищина за първи път ще бъде проведен Парад на гордостта, отбелязва скопското електронно издание МКД.\r\nВ навечерието на събитието бяха отправени заплахи срещу желаещите да се включат в инициативата. \r\n„Призоваваме всички, които мислят доброто на тази държава, на 10 октомври 2017 г. да стоят далеч от Парада на дегенератите, в противен случай ще имат същата съдба като тази на участниците в шествието“, гласи разпространено в интернет съобщение. До медиите бе изпратено послание „в името на морала да бъдат убити неморалните“.\r\nОтговорът на косовската полиция на тези заплахи гласи, че „правото на сексуална ориентация и свободата на изразяване е признато в Косово, а свободите или правата, гарантирани от конституцията на Косово, не са поставени под въпрос“. \r\n„Полицията взема предвид всичко, което може да бъде свързано с конкретна ситуация и по-специално с организирането на събитие. В обстоятелствата, които характеризират това събитие, полицията подготвя собствен оперативен план, който определя какви мерки ще бъдат предприети, за да се следи и да се осигури ходът на това събитие\", се казва в изявлението на правоохранителните органи в най-младата държава на Балканския полуостров. \r\nПървият по рода си парад в Косово ще се проведе в столицата под мотото „В името на любовта“. Шествието ще започне в 11.30 часа (местно време).\r\n*** Турски съд издаде заповед за задържане на 70 военнослужещи, заподозрени във връзка с организацията на гюленистите (ФЕТО), сочена от Анкара за организатор на неуспешния опит за преврат от лятото на 2016 г., съобщава вестник Daily Sabah.\r\nСъгласно разпространената информация, полицейски отряди са задействани в операция за задържането на 62 военни от ВВС на страната, четирима военнслужещи във флота и двама в жандармерията. Акциите се провеждат на териториите на Анкара, Истанбул, Измир, Ескишехир и Ялова.\r\n*** Проучванията на общественото мнение показват, че повече от половината от гражданите на Сърбия подкрепят смъртното наказание, пише белградският вестник Srbija Danas. Данните, представени от сдружението „Сърбия срещу смъртното наказание“, показват драматичен скок в подкрепата за най-строгата наказателна мярка, в сравнение с информацията, събрана преди десетилетие. \r\nВсеки четвърти гражданин на Сърбия смята, че не трябва да бъде въвеждано смъртно наказание, докато 22 % признават, че не могат да вземат решение. \r\nПо отношение на демографските и други характеристики на гражданите се наблюдават определени различия по отношение на възрастта, образованието и района. По този начин жителите на Сърбия, които са на повече от 60 години, са малко по-малко против смъртното наказание. Сърбите, които имат завършено висше образование, гледат по-негативно на смъртното наказание в сравнение с тези, които имат по-ниска образователна степен.\r\nЖителите на Белград сасе противопоставят категорично на  смъртното наказание, докато в други градове мярката не се възприема чак толкова негативно. \r\nСъщо така гражданите на Белград преобладават по отношение на гражданите на други градове с негативно отношение към смъртното наказание.\r\n***", "date": "2017.10.10", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/10/2444949/iliyana-popova-zam-kmet-na-petrich-ot-2015-godina-v-grada-funktsionira-kulturno-turisticheski-informatsionen-tsentar-predostavyasht-vazhni-danni-za-zhitelite-i-gostite-na-obshtinata.html", "text": "От септември 2015 година в Петрич функционира Културно-туристически информационен център, който е замислен като представително „лице“ на туристическия бизнес в града и общината. Това каза за предаването „Петрич – древен и вековечен“ на Радио „Фокус“ – Пирин заместник-кметът на Петрич по култура и хуманитарни дейности Илияна Попова. По думите й в центъра може да се намери информация за предстоящи културно-исторически събития, възможности за настаняване, история на Община Петрич, обекти за посещаване и примерни туристически маршрути.\r\n„Туристическият информационен център се намира в града, в непосредствена близост до сградата на Общинска администрация – Петрич. Точният адрес е: улица „Цар Борис III”  № 24. Има и емайл адрес, който е  tic@oapetrich.bg. Още координати може да бъдат открити и на сайта на Община Петрич. Като цяло целта на центъра е да предоставя подробна информация за музеи, храмове, природни и урбанистични обекти. Освен това в него може да бъде намерена информация за културния календар на общината, но също така и данни за фестивали, изложби, концерти или други значими за Петрич и района събития“, каза още Илияна Попова.\r\nТя добави, че центърът предоставя и информация за спортни събития и възможностите за активен отдих. „В Туристическия информационен центът жителите и гостите на Петрич могат да се запознаят с възможностите за транспорт, настаняване, местата за хранене и развлечение, спа центрове и атракции, карти на града и пътеводители, като и рекламни материали и инициативи на общинска администрация. Информационния център поддържа и актуална туристическа информация в два сайта: http://visitpetrich.com/ и http://businesspetrich.com/“, посочи Попова.\r\nЗаместник-кметът на Община Петрич Илияна Попова допълни, че в непосредствено бъдеще планират в него да започне и продаването на сувенири и рекламни изделия.\r\nЛивия НИНОВА", "date": "2017.10.10", "title": "Илияна Попова, зам.-кмет на Петрич: От 2015 година в града функционира Културно-туристически информационен център, предоставящ важни данни за жителите и гостите на общината"}
{"url": "http://www.focus-news.net/news/2017/10/10/2444950/pazardzhik-otmeneno-e-bedstvenoto-polozhenie-v-obshtina-panagyurishte.html", "text": "Отменено е бедственото положение в община Панагюрище, съобщи за Радио „Фокус“ – Пазарджик кметът на Общината Никола Белишки. Той обясни, че аварийните ремонти на водопровода от село Злокучене са приключили. „Възстановено е нормалното водоподаване към всички населени места в общината. По проблемното трасе, което е над 2,2 км, вече няма аварии“, уточни Белишки.Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nВаня НИКОЛОВА", "date": "2017.10.10", "title": "Пазарджик: Отменено е бедственото положение в община Панагюрище"}
{"url": "http://www.focus-news.net/news/2017/10/10/2444951/vitseprezidentat-iliyana-yotova-ubedena-sam-che-prezidentat-ne-e-nalozhil-veto-na-zakona-za-otbranata-i-vaorazhenite-sili-zaradi-provaleniya-ksns-a-ima-mnogo-seriozni-argumenti.html", "text": "Не успях да видя все още мотивите за президентското вето. Убедена съм, че президентът не го е направил, защото трябва по някакъв начин да си върне за това, че беше провален КСНС. Това коментира пред журналисти вицепрезидентът Илияна Йотова във връзка с проваленото вчера заседание на Консултативния съвет за национална сигурност (КСНС) по темата за законодателните антикорупционни мерки, предаде репортер на Агенция „Фокус“. „Убедена съм, че има много сериозни аргументи за това вето. Ще видим каква ще бъде реакцията и на българския парламент. Така или иначе това, което се случи вчера, оронва престижа на българските институции. Това е удар срещу самочувствието на всички нас като българи. Не мисля, че има по-удачно място от това да се съберат в КСНС, защото проблемите на борбата с корупцията са проблеми от националната сигурност на страната – там, където са представени всички институции, всички служби“, коментира Йотова. Според нея именно там могат да се кажат нещата такива, каквито са и да се вземат най-правилните решения. „Точно това място вчера беше провалено. Аз не мога да си дам отговор защо и с какви подбуди беше направено. Отговорите трябва да ги дадат други“, добави тя. Попитана дали след седмица очаква да се случи отново провален КСНС или да се поправят отсъстващите, тя отговори: „Много се надявам“. По думите й корупцията е проблем, който най-остро е поставен от европейските институции от самото приемане на страната досега. \r\nЛюба АЛЕКСИЕВА", "date": "2017.10.10", "title": "Вицепрезидентът Илияна Йотова: Убедена съм, че президентът не е наложил вето на Закона за отбраната и въоръжените сили заради проваления КСНС, а има много сериозни аргументи"}
{"url": "http://www.focus-news.net/news/2017/10/10/2444952/zam-predsedatelyat-na-gerb-tsvetan-tsvetanov-se-sreshtna-s-rakovoditelya-na-delegatsiyata-na-estoniya-v-savmestnata-grupa-za-parlamentaren-kontrol-na-evropol-rayvo-aeg-v-bryuksel.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с ръководителя на делегацията на Естония в Съвместната група за парламентарен контрол на Европол Райво Аег. Това съобщиха от пресцентъра на ПП ГЕРБ. Двамата разговаряха в Брюксел в рамките на Учредителната среща на Групата за съвместен парламентарен контрол над дейността на Европейската полицейска служба.\r\nПо време на срещата двамата обсъдиха напредъка по формирането на консенсус за приемането на процедурните правила за функционирането на Групата за съвместен парламентарен контрол на дейността на Европол.\r\n„Важно е да се създадат механизми за устойчивост, ефективност и прозрачност на политическия надзор над Европол“, заяви председателят на ПГ на ГЕРБ Цветан Цветанов в края на срещата.", "date": "2017.10.10", "title": "Зам.-председателят на ГЕРБ Цветан Цветанов се срещна с ръководителя на делегацията на Естония в Съвместната група за парламентарен контрол на Европол  Райво Аег в Брюксел"}
{"url": "http://www.focus-news.net/news/2017/10/10/2444953/el-pais-krizata-v-kataluniya-vavedeni-sa-zasileni-merki-za-sigurnost.html", "text": "Часове преди провеждане на заседанието на каталунския парламент, насрочено за 18 часа (местно време), в автономния испански регион са въведени засилени мерки за сигурност, отбелязва националният ежедневник El Pais. Достъпът до района в близост до регионалния парламент е закрит от полицията „от съображения за сигурност\".\r\nЛидерът на Каталуния Карлес Пучдемон ще направи обръщение пред регионалния парламент, в което ще „обясни политическата ситуация“. Той твърди, че е получил мандат за едностранно обявяване на независимост, след като 90 % от участвалите в референдума на 1 октомври казаха „Да“ на „развода“ с Мадрид. В действителност обаче, повече от половината каталунци, имащи право на глас, останаха по домовете си в деня на вота.\r\nКметът на Барселона Ейда Колу, която също гласува на референдума, предупреди в понеделник следобед, че резултатите не може да бъдат използвани като аргумент за обявяване на независимост. Тереза Герова", "date": "2017.10.10", "title": "El Pais: Кризата в Каталуния – въведени са засилени мерки за сигурност"}
{"url": "http://www.focus-news.net/news/2017/10/10/2444954/kaloyan-pargov-bsp-sofiya-e-sinteziran-izraz-na-porochnoto-upravlenie-na-modela-gerb.html", "text": "Лидерът на БСП – София  Калоян Паргов критикува слабостите на управляващите в столицата по време традиционната среща на ръководството на столичните социалисти с над 600 председателите на основни партийни организации в София. Това съобщиха от пресцентъра на Градския съвет на БСП - София.  \r\n\"София не е нищо друго, освен синтезиран израз на порочното управление на модела „ГЕРБ”, каза Паргов, който е и председател на групата на БСП в СОС. А кметът на столицата е като смокинов лист, който прикрива този порочен модел зад миловидното си поведение. От този модел обаче съвсем видимо столичани страдат. И „смокиновият лист” вече не е достатъчен да скрие истината\", допълни той. Паргов заяви, че работата на всички общински съветници и експертите от БСП е изцяло насочена към изграждането на ясна и качествена алтернатива на това погрешно управление на София, което е в момента. „Апатията в БСП приключи. Предстои ни много работа, всички заедно да предложим на гражданите на столицата алтернативата, от която се нуждаят. БСП разполага с кадри и съвсем скоро ще ги представим пред обществото”, категоричен е Калоян Паргов.", "date": "2017.10.10", "title": "Калоян Паргов, БСП: София е синтезиран израз на порочното управление на модела „ГЕРБ”"}
{"url": "http://www.focus-news.net/news/2017/10/10/2444955/61-sluchaya-na-neprovedeni-ili-neosnovatelno-provedeni-obshtestveni-porachki-za-25-569-094-lv-sa-konstatirani-v-perioda-yuli-septemvri-2017-g-ot-agentsiyata-za-darzhavna-finansova-inspektsiya.html", "text": "В периода юли - септември 2017 г. финансовите инспектори на Агенцията за държавна финансова инспекция (АДФИ) приключиха 120 финансови инспекции. Това съобщиха от пресцентъра на Министерството на финансите. Проверени са 401 обществени поръчки на обща стойност 191 501 571 лв., като при инспекциите са констатирани 61 случая на непроведени или неоснователно проведени обществени поръчки за 25 569 094 лв. Съставените през тримесечието актове за установяване на административно нарушение са 204, а актовете за начет - 5. \r\nФинансовите инспектори идентифицираха 17 „индикатора за измама“ по смисъла на § 1, т.9 от Допълнителните разпоредби на Закона за държавна финансова инспекция.", "date": "2017.10.10", "title": "61 случая на непроведени или неоснователно проведени обществени поръчки за 25 569 094 лв. са констатирани в периода юли - септември 2017 г. от Агенцията за държавна финансова инспекция"}
{"url": "http://www.focus-news.net/news/2017/10/10/2444956/veliko-tarnovo-s-nova-besedka-i-oranzheriya-za-bilki-se-sdobi-tsentarat-za-sotsialna-rehabilitatsiya-i-integratsiya-v-svishtov.html", "text": "С нова беседка и оранжерия за билки се сдоби Центъра за социална рехабилитация и интеграция в Свищов. В дворното пространство на институцията бе извършено и облагородяване, както и цялостни пребоядисване на оградата. Всички дейности са финансирани от американска неправителствена организация, която помага на Свищов от пет години насам. Това съобщи в предаването „Добре дошли в Свищов“ на Радио „Фокус“ – Велико Търново директорът на Центъра Десислава Йорданова. Освен пари, фондация „Хана Проджект“, осигури и доброволци, които да помогнат за всичко гореизброено.  \r\nГрупата бе съставена от 11 американци, но в нея се включиха и Ганчо Ламбев, Теодора Банкова и Елка Христова, които са  осигурили запръстяването и растенията. Те също са помогнали и с труда си. „Искам на първо място да благодаря на  Лидия и Тим Отри, за съдействието в контактите с благотворителната организация и всеотдайния труд, който положиха. За краткото време от 1 до 6 те и техните помощници закупиха и монтираха оранжерия за отглеждане на билки  и беседка за отдих пред Центъра за социална рехабилитация и интеграция. Освежиха цялата ограда и всички фитнес уредите“, обясни Десислава Йорданова. Идеята за ремонтните дейности е била разработена като проект от ръководената от нея структура, преведена от Лидия Отри и внесена в неправителствената организация. Целта е чрез съвместно полагане на грижи за новите растения  потребителите на услугата да развиват своите умения за работа в екип.  Всички ремонти създадоха приветлива среда не само за позлвателите на Центъра, но за жителите, които населяват региона. Директорът на Центъра благодари на всички единадесет доброволци, както и на спомоществователите им от българска страна.  Реализацията на целия проект е струвала 3 хиляди лева.\r\nЛуиза ТРАНЧЕВА", "date": "2017.10.10", "title": "Велико Търново: С нова беседка и оранжерия за билки се сдоби Центърът за социална рехабилитация и интеграция в Свищов"}
{"url": "http://www.focus-news.net/news/2017/10/10/2444957/silistra-80-godishna-zhena-ot-grada-e-stanala-zhertva-na-telefonna-izmama-s-3000-lv-i-zlatni-nakiti.html", "text": "80-годишна жена от Силистрае станала жертва на телефонни измамници. Това съобщиха от ОДМВР-Силистра. Вчера в дома си в областния град тя получила обаждане с искане на пари за лечение на неин близък, но разпознала измамата. Последвали заплахи и закани за саморазправа. После с жената се свързал мъж, представящ се за полицейски служител. Повярвала на чутото, че районът е блокиран от полиция, тя приела да участва в провеждаща се операция по залавяне на телефонни измамници. Следвайки инструкциите на мнимия полицай, жената хвърлила през терасата си 3000 лв. и 20 грама златни накити. По случая е образувано досъдебно производство.", "date": "2017.10.10", "title": "Силистра: 80-годишна жена от града е станала жертва на телефонна измама с 3000 лв. и златни накити"}
{"url": "http://www.focus-news.net/news/2017/10/10/2444958/veliko-tarnovo-blizo-9-000-dushi-sa-posetili-turisticheskite-obekti-v-svishtov-ot-nachaloto-na-godinata-do-kraya-na-septemvri.html", "text": "Близо 9 000 души са посетили туристическите обекти в Свищов от началото на годината до края на септември. Най-интересна, по традиция, остава Къщата-музей на Алеко Константинов, коментира в предаването „Добре дошли в Свищов“ на Радио „Фокус“ – Велико Търново директорът на Регионалния исторически музей в града Ивелина Иванова. За деветмесечието през Къщата са премина около 6 хиляди човека.  Римските и антични обекти в Свищов и региона също са интересни за туристите, но за момента като, че ли има нужда от по-активното им популяризиране. „Много хора не знаят за Нове, например,  както и , че имаме Археологическа експозиция в Историческия музей. Това е причината те да са по-малко разглеждани. Въпреки това , през тази година, се забелязват по-активни групови посещения и отчитаме ръст“, обясни Ивелина Иванова. За цялата предходна туристическите обекти в Свищов са посетени от 11 хиляди човека. „При хубаво време и с началото на новата учебна година очакваме още посетители до края на 2017“, каза още Ивелина Иванова. Средната цифра на туристите е около 8 – 9 хиляди на година.\r\nПо думи на Иванова учащите са най-многобройните посетители на туристическите обекти в Свищов и региона. Сред тях са не само учениците и студентите от крайдунавския град, но и младежи от цяла България. „Силните месеци“ за тях са в края на учебната година. Не е малък и броят на студентите, които се разхождат из забележителностите на Свищов. Те са най-много през септември и май. Ивелина Иванова обясни, че Къщата – музей на Алеко е най-предпочитаният обект. „За чуждестранните туристи Алеко е малко известен, те не са запознати с творчеството му . Те също  идват тук, но за тях са интересни обектите, които показват бита на българите – Нове, Етнографската експозиция“, допълни директорката на РИМ. През настоящата година, данните сочат, че в Свищов е имало посетители от  Германия, Бразилия, Русия. По време на Античния фестивал, който се провежда през лятото на Нове, е имало гости от Румъния и Италия.\r\nЛуиза ТРАНЧЕВА", "date": "2017.10.10", "title": "Велико Търново: Близо 9 000 души са посетили туристическите обекти в Свищов от началото на годината до края на септември"}
{"url": "http://www.focus-news.net/news/2017/10/10/2444959/the-spain-report-katalunskoto-pravitelstvo-prizova-privarzhenitsite-na-nezavisimostta-da-se-saberat-pred-regionalniya-parlament.html", "text": "Националното събрание на Каталуния призова привържениците на независимостта да окупират пространството между сградата на регионалния парламент и Върховния съд на автономната област, предава The Spain Report. \r\nПоддръжниците на „развода“ между Мадрид и Барселона трябва да излязат на улиците в 18 часа (местно време), когато ще започне парламентарното заседание, на което се очаква да бъде приета Декларация за независимостта на Каталуния. В официалния дневен ред на заседанието обаче е записано обсъждане на „политическата ситуация“, а дебатът ще бъде излъчван на два екрана, монтирани на две ключови точки в града. Тереза Герова", "date": "2017.10.10", "title": "The Spain Report: Каталунското правителство призова привържениците на независимостта да се съберат пред регионалния парламент"}
{"url": "http://www.focus-news.net/news/2017/10/10/2444960/reuters-tuniziyskiyat-flot-e-spasil-blizo-100-migranti-sled-katastrofata-mezhdu-dva-plavatelni-sada-v-sredizemno-more.html", "text": "Флотът на Тунис е спасил близо 100 мигранти, бедстващи след катастрофата край бреговете на столицата, предава Reuters.\r\nНай-малко осем души загинаха при сблъсъка в Средиземно море между кораб, плаващ под тунизийски флаг, и лодка с около 70 мигранти на борда. След инцидента, случил се край бреговете на столицата на северноафриканската държава, съдбата на десетки хора първоначално остана неизвестна. Още в понеделник обаче бе съобщено, че голяма част от хората са спасени. Плавателният съд, превозвал мигрантите, потъна след удара с тунизийския кораб. Тереза Герова", "date": "2017.10.10", "title": "Reuters: Тунизийският флот е спасил близо 100 мигранти след катастрофата между два плавателни съда в Средиземно море"}
{"url": "http://www.focus-news.net/news/2017/10/10/2444961/ministar-lilyana-pavlova-zapadnite-balkani-sa-edno-bure-s-barut-koeto-ne-tryabva-da-ostavim-da-tlee-geografski-v-evropa.html", "text": "Западните Балкани са едно буре с барут, което не трябва да оставим да тлее географски в Европа. Това каза министърът на Българското председателство на Съвета на ЕС по време на Международна конференция „Бъдещето на Европа и българската перспектива, предаде репортер на Агенция „Фокус“. „Всички сме наясно, че Европа утре ще бъде такава, каквато я изградим всички ние днес. За да можем да изградим Европа такава в каквато искаме да живеем, трябва да сме уверени, че тази отговорност е тежка, но само заедно и единно можем да го направим. Неслучайно избрахме за свое мото на председателството „Съединението прави силата“. То е валидно повече от всякога. За всички нас Западните Балкани са една важна тема, едно буре с барут, което не трябва да оставим да тлее географски в Европа, дълги години пренебрегвани“, коментира Павлова. Тя подчерта, че нямаме намерение и право да даваме фалшиви обещания, но в същия момент като държава, извървяла нелекия път към присъединяването, можем да кажем, че имаме научени уроци от 10-те години членство в ЕС. „Трябва да бъдем искрени към Западните Балкани. Те очакват дата, не можем да обещаем дата утре. Не можем да кажем, че в рамките на 6-те месеца на българското председателство ще сменим дневния ред на Европа. Целта е да дадем честен и обективен план за действие на всяка една от държавите спрямо нейния напредък, прогрес или проблемите, които има все още в нея. Искаме да работим и с всяка държава поотделно“, каза още Лиляна Павлова.\r\nЛюба АЛЕКСИЕВА", "date": "2017.10.10", "title": "Министър Лиляна Павлова: Западните Балкани са едно буре с барут, което не трябва да оставим да тлее географски в Европа"}
{"url": "http://www.focus-news.net/news/2017/10/10/2444962/stara-zagora-mezhdunarodna-kompaniya-shte-otsenyava-vazmozhnostite-na-oblastta-za-razshiryavane-na-deynostta-si.html", "text": "Община Стара Загора продължава да работи в посока разкриване на качествени работни места, които да бъдат атрактивни и добре заплатени. По този повод, в областния град ще бъде организирано събитието „Първи стъпки за потенциална кариера със Sutherland”, с което фирмата ще оцени възможностите на областта за разширяване на дейността си. Това съобщиха от пресцентъра на Община Стара Загора. Желаещите да се включат в срещите  могат да се регистрират на следния линк http://bit.ly/2h6tScC или на място в деня на събитието.\r\nОбединяването на усилия между местна власт, държава и бизнес цели да привлече високотехнологични компании и инвеститори в региона. Срещата се организира в сътрудничество с Община Стара Загора и Тракийски университет.\r\nОт компанията ще направят две презентации на 17 октомври (вторник), от 11:00 и от 18:00 часа. Всяка една от тях ще бъде последвана от кратка езикова оценка, която ще представлява есе на свободна тема на чужд език. Всички присъстващи  ще получат, както професионална оценка за нивото на езика, който владеят, така и подробна информация относно компанията, условията за работа и позициите, които могат да заемат в нея.\r\n„Sutherland“ е организация с над 30-годишна история. Компанията има 60 локации в 19 държави и клиенти от 8 индустрии. През 2008 година в София отваря врати многоезиков офис за обслужване на клиенти. Оттогава до днес в България Sutherland достига 1700 служители в четири офиса: два в София, един в Бургас и един във Варна.\r\nПрограмата включва:\r\n- Място: Тракийски университет, зала 3-A:\r\n10:30-11:00 Регистрация;\r\n11:00-11:15 Официално откриване;\r\nКратки приветствия от представител на община Стара Загора, образователни институции и Sutherland;\r\n11:15-12:00 Корпоративна презентация Sutherland и пътища за кариерно развитие в компанията;\r\n12:00-12:15 Игра и томбола с награди;\r\n12:15-12:45 Провеждане на писмени валидации чрез кратко есе на свободна тема;\r\n12:45-13:30 Kратки разговори на чужд език/интервю с представители на Sutherland;\r\n- Място: Сграда Община Стара Загора, зала “Славейков“:\r\n17:30-18:00 Регистрация;\r\n18:00-18:15 Официално откриване;\r\nКратки приветствия от представител на Община Стара Загора, образователни институции и Sutherland;\r\n18:15-19:00 Корпоративна презентация Sutherland и пътища за кариерно развитие в компанията;\r\n19:00-19:15 Игра и томбола с награди;\r\n19:15-19:45 Провеждане на писмени валидации чрез кратко есе на свободна тема;\r\n19:45-20:30 Kратки разговори на чужд език/интервю с представители на Sutherland.", "date": "2017.10.10", "title": "Стара Загора: Международна компания ще оценява възможностите на областта за разширяване на дейността си"}
{"url": "http://www.focus-news.net/news/2017/10/10/2444963/burgas-v-obshtinata-shte-se-provede-brifing-vav-vrazka-s-predstoyashtoto-avtomobilno-sastezanie-pista-burgas.html", "text": "Във връзка с предстоящото автомобилно състезание „Писта Бургас“, което ще се проведе на 14 и 15 октомври, утре, сряда, 11 октомври, от 10 часа в Заседателната зала на Община Бургас ще се състои брифинг. Това съобщиха от Община Бургас. На брифинга ще бъде представена информация и за промяна в организацията на движение, която се налага заради състезанието.", "date": "2017.10.10", "title": "Бургас: В Общината ще се проведе брифинг във връзка с предстоящото автомобилно състезание „Писта Бургас“"}
{"url": "http://www.focus-news.net/news/2017/10/10/2444964/telegraf-sarbiya-shte-kupi-ot-belarus-zrk-s-300-i-sedem-mig-29.html", "text": "През следващия месец Сърбия ще закупи от Беларус зенитно-ракетна система С-300 и още седем самолета МиГ-29, съобщава белградското издание Telegraf.\r\nНа 1 ноември президентът на Сърбия Алекандър Вучич ще проведе среща с беларуския си колега Александър Лукашенко, като основната тема на разговора между двамата лидери ще бъде закупуването на С-300 и седемте военни самолета, поясни източник на изданието. \r\nОт редакцията отбелязват, че военното сътрудничество между Минск и Белград има дълги традиции. Според източника на вестника, „предложението, което ще бъде обявено на масата през ноември, е много по-благоприятно от това, което получихме от Москва\".. Тереза Герова", "date": "2017.10.10", "title": "Telegraf: Сърбия ще купи от Беларус ЗРК С-300 и седем МиГ-29"}
{"url": "http://www.focus-news.net/news/2017/10/10/2444965/nikolay-tishev-v-erevan-neobhodimo-e-uvelichavane-na-stokooborota-i-podobryavane-na-targovskite-vrazki-mezhdu-balgariya-i-armeniya.html", "text": "Необходимо е увеличаване на стокооборота между България и Армения, който в момента е едва 26 мил. долара, както и подобряване на търговските връзки. Тази позиция изрази при визитата си в Ереван председателят на парламентарната група за приятелство между България и Армения Николай Тишев. Това съобщиха от пресцентъра на НС на БСП. Народният представител от ПГ на „БСП за България“ водеше българската парламентарна делегация в Армения. Той проведе среща със зам.-председателя на местното Народно събрание Микаел Мелкумян. В нея участваха и ръководителят на местната Група за приятелство Армения – България Джема Багдасарян и посланикът ни в Ереван Мария Павлова.\r\nПо време на срещата, която се състоя в Арменския парламент, участниците очертаха и други основни акценти. Един от тях е урегулиране на конфликта в Нагорни Карабах.  Българската делегация представи позицията на България, а именно, че конфликтът може да бъде решен само чрез мирни преговори между страните и изпълнения на решенията на Минската група.\r\nПодчертано бе старото приятелство и културните връзки, формирани между двете страни, които служат като добра основа за развитието на българо-арменските отношения. \r\n„От съществено значение е ролята на парламентарната дипломация в укрепването на двустранните отношения и задълбочаването на сътрудничеството и значението на дейността на парламентарните групи за приятелство“, посочи Николай Тишев. \r\nТой и колегите му обсъдиха и съвместните годишни срещи на групите за приятелство между двете страни и онлайн консултациите за обмен на опит. Събеседниците придадоха значение на по-нататъшното разширяване и развитие на сътрудничеството между България и Армения в политическата, икономическата, културната, образователната и други сфери.\r\nМикаел  Мелкумян от своя страна благодари на българските представители за това, че Народното събрание на РБ през 2015 г. признава масовото изтребление на арменците през 1915 г. в Османската империя.\r\nНиколай Тишев бе поканен и на премиерата на българска изложба в Ереван, дело на силистренския художник Беди Бедросян (1912-1989).  Откриването на експозицията се състоя в Националната художествена галерия на Армения. Събитието бе под патронажа на Негово Светейшество Католикосът на всички арменци Карекин II. Той получи специален подарък от Тишев - Почетния знак на Народното събрание на РБ.", "date": "2017.10.10", "title": "Николай Тишев в Ереван: Необходимо е увеличаване на стокооборота и подобряване на търговските връзки между България и Армения"}
{"url": "http://www.focus-news.net/news/2017/10/10/2444966/ministar-predsedatelyat-boyko-borisov-obsadi-prioritetite-na-balgarskoto-predsedatelstvo-na-saveta-na-es-s-bivshiya-italianski-premier-mario-monti.html", "text": "Министър-председателят Бойко Борисов запозна бившия италиански премиер Марио Монти с приоритетите на Българското председателство на Съвета на ЕС. Монти, който има богат опит в европейската политика, е в София за участие в конференция „Бъдещето на Европа и българската перспектива“. Това съобщиха от правителствената информационна служба. \r\nИталианският политик даде пълната си подкрепа за приоритетите на Българското председателство, свързани със сигурността, продължаване на кохезията и увеличаване на конкурентоспособността. Той изтъкна темата за Западните Балкани като особено важна. По думите му, България има възможността да отправи силно послание към Европа с организираната по време на нейното председателство Среща на върха за перспективата пред държавите от този регион.\r\nБорисов посочи, че страната ни залага на ясна и позитивна програма, ориентирана към бъдещето и към постигане на конкретни резултати. Той подчерта още, че европейските граждани очакват по-голяма сигурност, повишаване на заетостта и силно присъствие на ЕС на международната сцена и че Българското председателство има за цел да работи точно в тази посока. \r\nМарио Монти беше придружен от Ивайло Калфин, с когото са работили в Групата на високо равнище по собствените ресурси в Европейския съюз.", "date": "2017.10.10", "title": "Министър-председателят Бойко Борисов обсъди приоритетите на Българското председателство на Съвета на ЕС с бившия италиански премиер Марио Монти"}
{"url": "http://www.focus-news.net/news/2017/10/10/2444967/dobrich-8-550-000-leva-e-obshtata-stoynost-na-proekta-na-obshtinata-za-rekonstruktsiya-na-vodoprovodnata-mrezha-v-zhilishtniya-kvartal-riltsi.html", "text": "8 550 000 лева е общата стойност на проекта на Общината за реконструкция на водопроводната мрежа в жилищния квартал „Рилци“ като това е индикативна стойност на база реализирани проекти по изграждане на водопроводи по ОП \"Околна среда\". Стойността е определена на линеен метър изграждане на водопровод с включено възстановяване на пътната настилка. Общинският съвет на Добрич одобри днес  на своята извънредна сесия възможността Община град Добрич да кандидатства за целево финансиране пред Министерство на регионалното развитие и благоустройството, предаде кореспондентът на Радио „Фокус” – Варна. По проекта са обособени 6 етапа на работа. Първият е на стойност 950 000 лева без ДДС и именно по него Общината ще кандидатства за финансиране. \r\nЗа изработка на инвестиционен проект Община град Добрич предвижда 135 000 лв. без ДДС, което представлява 1,6 % от индикативната стойност за строително-монтажни работи. Общината не разполага с изработен инвестиционен проект. Поради това трябва да се възложи и изработи такъв по част водоснабдяване във фаза работен проект за целия квартал „Рилци“. Общата дължина на водопроводната мрежа ще е около 27 км. Голямата дължина на водопроводната мрежа предполага и необходим голям финансов ресурс за реализация на проекта. Водопроводната мрежа в този квартал на Добрич е силно амортизирана. Построена е в периода 1950-1970 г. По нея има чести аварии, по-високите части на квартала целогодишно са с ниско налягане и нерядко до домакинствата не достига вода, особено през летния период. Водоснабдителната мрежа е нерегулирана, което налага обособяването на водоснабдителни зони. В момента Оператора „В и К Добрич“АД поддържа ниско налягане в системата с цел намаляване броя на авариите по мрежата. Всичко това налага неотложна реконструкция на водопроводната мрежа на квартала.\r\nЖулиета НИКОЛОВА", "date": "2017.10.10", "title": "Добрич: 8 550 000 лева е общата стойност на проекта на Общината за реконструкция на водопроводната мрежа в жилищния квартал „Рилци“"}
{"url": "http://www.focus-news.net/news/2017/10/10/2444968/ministar-lilyana-pavlova-neravnoto-tretirane-kam-otdelni-darzhavi-za-vlizane-v-shengen-ponizhava-doverieto-v-evropa.html", "text": "Поставят се условия, които изглеждат обективни, но накрая субективно се мерят. Това е много често един от проблемите на Европа. Липсата на доверието в Европа е, че тя поставя критерии, особено към страни кандидати като България да влезе в Шенген, които са спазени от много време и въпреки всичко нямаме обективната безпристрастна оценка да бъдем приети. Това каза министърът на Българското председателство на Съвета на ЕС по време на Международна конференция „Бъдещето на Европа и българската перспектива, предаде репортер на Агенция „Фокус“. „Държави членки, които ги нарушават, те не биват санкционирани. Това е неравно третиране, което създава предпоставката за понижаване на доверието в Европа. Аспектите на многогодишната финансова рамка, върху които в момента се фокусираме са няколко. Първо, за нас многогодишната финансова рамка като дебат трябва да го проведем преди май 2019 г. Ако не го направим дотогава и не постигнем съгласие, ще загубим инерцията, която сме направили“, коментира Павлова. По думите й за България е важно да се присъедини в една добре реформирана и стабилна еврозона. „Смятаме, че страните не членки на еврозоната трябва да участват равноправно в реформата й. Предложението за специален бюджет за еврозоната изглежда логична стъпка за това да подобрим и политическия микс между единната парична политика, и националните ни фискални политики, но в никакъв случай този отделен бюджет не трябва да се разпростира, така че да дублира съществуващи политики, които имаме финансирани“, допълни тя и уточни, че предложеният предприсъединителен инструмент за държавите, желаещи да влязат в еврозоната, го подкрепят, но той не трябва да бъде за сметка на кохезионната политика, а да бъде допълващ. \r\nЛюба АЛЕКСИЕВА", "date": "2017.10.10", "title": "Министър Лиляна Павлова: Неравното третиране към отделни държави за влизане в Шенген понижава доверието в Европа"}
{"url": "http://www.focus-news.net/news/2017/10/10/2444969/varna-vazstanovena-e-rabotata-na-vsichki-institutsii-v-sadebnata-palata-na-ploshtad-nezavisimost.html", "text": "Възстановена е работата на всички институции в Съдебната палата на площад „Независимост“ във Варна. Това съобщиха за Радио \"Фокус\" - Варна от пресцентъра на Апелативен съд - Варна. Сградата на Съдебната палата, в която работят Окръжен съд – Варна, Апелативен съд – Варна, Окръжна прокуратура – Варна и Апелативна прокуратура, бе временно затворена заради подаден сигнал за взривно устройство в Апелативен съд – Варна. Служителите, съдиите и гражданите бяха своевременно евакуирани. При извършената от компетентните органи проверка взривно устройство не е открито и дейността на институциите е възстановена. Започнало е обслужването на граждани, а делата се движат по график, допълниха от пресцентъра на Апелативен съд - Варна. \r\nМарияна ВАЛЕНТИНОВА", "date": "2017.10.10", "title": "Варна: Възстановена е работата на всички институции в Съдебната палата на площад „Независимост“"}
{"url": "http://www.focus-news.net/news/2017/10/10/2444970/orf-katunskoto-pravitelstvo-e-planiralo-otdavna-konflikta-s-madrid-tvardyat-mediyni-dokladi.html", "text": "Медиите в Испания твърдят, че регионалното правителство в Каталуния е планирало дълго време конфронтацията с централните власти в Мадрид, предава австрийската медия ORF. \r\nСредствата за масова информация цитират документ, според който регионалният лидер Карлес Пучдемон е „начертал“ пътя от последните избори в испанския автономен регион през 2015 г. до последните събития, които трябва да завършат с „политическа и икономическа дестабилизация“.\r\nДокументът е открит на 20 септември по време на обиск в дома на генералния секретар на Министерството на икономиката на Каталуния, Жозеп Мария Джоу. Той бе един от политиците, задържани временно в навечерието на референдума за независимост. Тереза Герова", "date": "2017.10.10", "title": "ORF: Катунското правителство е планирало отдавна конфликта с Мадрид, твърдят медийни доклади"}
{"url": "http://www.focus-news.net/news/2017/10/10/2444971/shumen-masovo-pochistvane-na-rechni-korita-i-proverka-na-yazovirni-steni-se-izvarshva-na-teritoriyata-na-obshtinata.html", "text": "Масово почистване на речни корита и проверка на язовирни стени се извършва на територията на община Шумен в подготовка за есенно-зимния сезон, съобщи на брифинг инж. Боян Тодоров, заместник-кмет на Шумен с ресор „Строителство и екология“, предаде репортер на Радио „Фокус“-Шумен. Работено е основно по поддръжката и почистване от наноси и растителност на язовирни стени на три общински водоема, които не са отдадени под наем - яз. „Дивдядово“, който не е бил почистван поне от 10 години, яз. “Овчарово“ и яз. “Градище“, който е изграден в началото на 60-те години и е завиряван само веднъж. Средствата, вложени в почистването на язовирните стени, са около 29 000 лв. \r\nНа територията на община Шумен има 14 общински язовира, както и няколко частни. Продължават и дейностите по кастрене на дървета в Шумен, за да се избегне масов снеголом през зимата.  „Една от основните политики на кметският екип е осигуряване на сигурността на гражданите,  максимално трябва да проверяваме съоръженията на територията на общината и да предотвратяваме всякакви аварии и други неприятни последици от климатичните условия, искаме тази година в общинския бюджет да заложим повече средства за профилактика на всички речни корита и за премахване на опасни дървета, това, което правим и сега, но в по- големи обеми“, заяви инж. Тодоров.\r\nИвелина ИВАНОВА", "date": "2017.10.10", "title": "Шумен: Масово почистване на речни корита и проверка на язовирни стени се извършва на територията на общината"}
{"url": "http://www.focus-news.net/news/2017/10/10/2444972/s-kontsert-na-legendarnata-grupa-signal-zapochnaha-praznitsite-na-smolyan.html", "text": "С концерт на легендарната група „Сигнал” започнаха празниците на Смолян. Истински фурор предизвика обичаната българска рок-група след като започнаха да звучат вечните им хитове – „Сбогом”, „Сляп ден”, „В друго време, в друг свят”, „Да те жадувам” и др. Това съобщиха от пресцентъра на община Смолян. Данчо Караджов и неговият бенд почерпиха публиката с музикална магия на живо снощи в РДТ „Николай Хайтов”. Препълнената зала от фенове пееше заедно с тях , а след края на концерта любимата на поколения група изпя още песни, защото публиката скандираше „още”. Цветя за изпълнителите имаше и от кмета Николай Мелемов. \r\nПрез 2017 г. се навършват 40 години от основаването на популярната рок –група „Сигнал”.", "date": "2017.10.10", "title": "С концерт на легендарната група „Сигнал” започнаха празниците на Смолян"}
{"url": "http://www.focus-news.net/news/2017/10/10/2444973/veliko-tarnovo-nad-350-izpalniteli-se-vklyuchiha-v-petiya-natsionalen-festival-na-starata-gradska-pesen-georgi-beykov-v-svishtov.html", "text": "Над 350 изпълнители се включиха в петия Национален фестивал на Старата градска песен “Георги Бейков“ в Свищов. Наградените бяха десетки, съобщи в предаването „Добре дошли в Свищов“ на  Радио “Фокус“ – Велико Търново Пламен Бейков, един от организаторите и председател на журито, което оценяваше участниците. Събитието се проведе в крайдунавския град през изминалия уикенд. За него в Свищов пристигнаха изпълнители от цяла Бългaрия. \r\n“В сравнение с предходното издание, което беше преди две години, участниците сега бяха по-малко, но все пак надхвърлиха 350. Това са индивидуални изпълнители, дуети и групи. Най-много, по традиция, бяха вокалните групи, които са от Свищов и региона. Въпреки, че оценявам изданието като изключително успешно, бих се радвал за напред да имаме повече индивидуални участници и дуети“, каза още Пламен Бейков. \r\nПрез настоящата година се наблюдава увеличение сред младите изпълнители. Друга положителна тенденция, която организаторите отчитат, е че повечето изпълнения са били с акомпанимент на живо. В петото издание бяха учредени две нови награди – за най-млад и най-възрастен изпълнител. Призът на семейство Бейкови отиде при Мъжка вокална група „Стил“ от град Белене, а наградата на кмета на община Свищов си заслужиха вокална група „Сладкопойна чучулига“ от село Алеково, община Свищов. Поощрителни награди имаше във всички категории, а първите места в трите основни категории бяха присъдени на Корнелия Александрова от град Бяла – за индивидуално изпълнение; за дует на Мариянка Радева и Живка Колева от село Алеково, област Силистра и за колектив на Формация „Романтика“ от село Царевец, община Свищов.\r\nНагради бяха връчени и за акомпанимент, за най-красив костюм, и за артистичност на изпълнението. Като домакин на изявата, от ПБНЧ „Еленка и Кирил Д. Аврамови – 1856“ поднесоха също приз, който отиде при група от НЧ „Възраждане – 1908“ село Българско Сливово.\r\nЛуиза ТРАНЧЕВА", "date": "2017.10.10", "title": "Велико Търново: Над 350 изпълнители се включиха в петия Национален фестивал на Старата градска песен “Георги Бейков“ в Свищов"}
{"url": "http://www.focus-news.net/news/2017/10/10/2444974/stara-zagora-gradat-e-domakin-dvudneven-festival-posveten-na-zdraveto.html", "text": "За първи път в Стара Загора на 14 и 15 октомври ще се проведе Фестивал на здравето „Здравей, Здраве!“ с мотото ЕдинЕние. Това съобщиха от пресцентъра на Община Стара Загора. С над 60 прояви, в рамките на двата дни, фестивалът популяризира здравословния начин на живот във всички негови аспекти: физическо, емоционално, ментално и духовно здраве, като използва основно ресурсите на Стара Загора и за Стара Загора. Той се осъществява с финансовата и логистична подкрепа на Община Стара Загора.\r\nОбщо 28 са лекторите в двата фестивални дни, като лекторите от Стара Загора са 18. Сред тях са Веселин Орешков, д-р Румен Стоилов, д-р Емил Елмазов, Косьо Любенов, Аида Марковска, д-р Светла Балтова и др. Специално внимание е обърнато на здравето на децата – за тях са организирани много спортни занимания, изненади и Детски кът. Изключително интересни и полезни дискусии обещават организаторите в „Училището за родители“, в което старозагорски специалисти ще споделят иновативни учебни методи и опит. \r\nЩе има презентации на клубове по йога, източни бойни изкуства и духовни практики, творчески занимания за най-малките, както и спортни игри за малки и големи деца. На съпътстващия базар ще има здравословни стоки и услуги, книги, дегустации и демонстрации.\r\n „Здравей, Здраве!“ е трибуна на холистични лекари, консултанти, лектори, терапевти,хора, занимаващи се с психологична помощ, треньори на лечебни двигателни техники, които представят един впечатляващ и завладяващ свят в полза за здравето. Целта на организаторите е да се създаде информираност и да се провокира интереса на хората към здравословния начин на живот, да се представи широка гама от естествени начини за възстановяване на здравето и за предотвратяване на заболявания, да стимулира използването на здравословни стоки и услуги. Фестивалът насърчава специалисти и експерти да представят методи с доказана ефективност, безопасност и простота на приложение. \r\nНачинанието се реализира чрез доброволния труд на физически и юридически лица от Стара Загора - Йога център “Шакти“, Фондация „От любов към България“, фирма „Дабъл 2“ ООД, Спа хотел “Терма“, Клуб Зонта Стара Загора, \"Лайънс клуб Стара Загора-Августа“, Лайънс клуб Стара Загора, Център по сугестопедия “Благодаря“, Академия за ранно детско развитие \"Бобче Топче\", Сдружение \"Валдорфска педагогика\", Прабългарска школа за оцеляване Бага-тур, Център за подкрепа за личностно развитие, EVIAs Kitchen и др.\r\nПървото Старозагорско издание на фестивала ще бъде открито с лекцията \"9 начина да се провалиш или да успееш в живота\" на Живко Стоилов - един от основателите на Фестивала на здравето в България и  председател на „Сдружение Видя проект”.\r\nФестивалът ще се състои в Народно читалище \"Св. Климент Охридски-1858\". Лекциите ще се проведат в голямата зала на 1 етаж, в Арт залата на 2 етаж – дискусии, в зала на 3 етаж – практики и медитации, а в малка зала – работилници /в малка зала във втория ден ще има специално занимания за деца/. Спортните занимания ще са в Спортна зала „Иван Вазов“ през първия ден.\r\nВъв фестивалните вечери ще бъдат представени спектаклите \"Зовяха ги българи\" /по книгата на Розмари де Мео \"Стопанката на Господ\"/ - творческа работа на Диана Найденова с ученици от НУМСИ \"Хр. Морфова\" и част от спектакъла \"Фолклорна магия\" на Държавен куклен театър, а втората вечер НЧ \"Св. Кл. Охридски-1858\" ще зарадва всички с концерт.\r\nОткриването е от 9.30 ч., на 14 .10./събота/ - Петковден /НЧ \"Св. Кл. Охридски\"/.  Входът за всички прояви е свободен.", "date": "2017.10.10", "title": "Стара Загора: Градът е домакин двудневен фестивал, посветен на здравето"}
{"url": "http://www.focus-news.net/news/2017/10/10/2444975/hrt-drama-v-harvatiya-mazh-zaplashva-da-zadeystva-vzrivno-ustroystvo-v-doma-si.html", "text": "Мъж на средна възраст се е барикадирал в дома си в хърватския град Пожега и заплашва да задейства взривно устройство, предава HRT. Предполага се, че лицето, което е известно на полицията, има психологически проблеми. \r\nПървоначално бе разпространена информация, че мъжът държи заложници в дома си. По-късно обаче тя бе опровергана.\r\nНа място са изпратени медицински екипи и спецчасти на полицията.  Тереза Герова", "date": "2017.10.10", "title": "HRT: Драма в Хърватия – мъж заплашва да задейства взривно устройство в дома си"}
{"url": "http://www.focus-news.net/news/2017/10/10/2444976/vratsa-zam-ministar-lidiya-neycheva-shte-se-sreshtne-s-raboteshtite-v-mbal-hristo-botev.html", "text": "От 14.00 ч. заместник-министърът на здравеопазването маг.-фарм. Лидия Нейчева ще посети областната болница във Враца, където ще се срещне с ръководството и служителите на лечебното заведение. Това съобщиха от пресцентъра на Министерство на здравеопазването. Срещата е затворена за медии. След приключване на разговорите  заместник-министърът ще даде брифинг за медии.", "date": "2017.10.10", "title": "Враца: Зам.-министър Лидия Нейчева ще се срещне с работещите в МБАЛ „Христо Ботев“"}
{"url": "http://www.focus-news.net/news/2017/10/10/2444977/nzok-i-glavna-asotsiatsiya-na-institutsiite-za-sotsialna-sigurnost-na-avstriya-obsazhdat-aspekti-na-satrudnichestvo.html", "text": "Националната здравноосигурителна каса (НЗОК) бе домакин на среща с представители на Главна асоциация на институциите за социална сигурност на Австрия. От страна на гостите присъстваха г-н Петер Винигер – ръководител на международния отдел (който е и контактна точка за връзка с финансовите отдели на здравноосигурителните институции на страните членки на ЕС), и г-жа Херта Бауман – зам.-председател на отдела.  НЗОК бе представена от проф. д-р Красимир Гигов – член на Назорния съвет на институцията от квотата на работодателите, проф. д-р Камен Плочев, д.м.н. – управител на касата, както и експерти от институцията. Това съобщиха от пресцентъра на НЗОК.\r\nОбсъдени бяха редици аспекти на доброто сътрудничество между двете страни предвид престоящото ни съвместно председателство на Съвета на Европейския съюз през 2018 г. Постигната бе договореност за обмен на информация в рамките на проект „Социални агенции за бъдеща Европа“ (САФЕ).\r\nВ ползотворна дискусия бяха постигнати договорености за плащанията от страна на НЗОК за лечението на български граждани в лечебни заведения в Австрия в изпълнение на европейските регламенти. Двете страни се споразумяха с взаимни усилия да постигнат баланс в изплащане на дължимите от българска страна средства в рамките на възможностите на бюджета, при стриктно спазване на националните и европейското законодателства.", "date": "2017.10.10", "title": "НЗОК и Главна асоциация на институциите за социална сигурност на Австрия обсъждат аспекти на сътрудничество"}
{"url": "http://www.focus-news.net/news/2017/10/10/2444978/pregled-na-mezhdunarodnite-novini-do-13-chasa-agentsiya-fokus.html", "text": "България, Румъния, Литва и Словакия са сред страните от Европейския съюз с най-ниски цени на хранителни продукти и безалкохолни напитки. Това показва анализ на експерти от Poštová banka, базиран на данни от Европейската статистическа служба (Евростат) за 2016 г., пише националният ежедневник The Slovak Spectator.\r\n„Много словаци със сигурност ще кажат, че това не е вярно и храната тук е твърде скъпа\", пише в доклада Яна Гласова, анализатор от Poštová banka. \r\nОказва се обаче, че твърденията на словаците не са съвсем безпочвени - цените на хранителните продукти и безалкохолните напитки в страната им са по-високи, отколкото в останалите държави от Вишеградската група (Чешка република, Унгария и Полша).\r\n„В Чешката република  и Унгария имаме девет процента по-ниски стойности за ценовите етикети върху храната, отколкото тук. В същото време храните и безалкохолни напитки в Полша са с 30% по-евтини от тези тук\", обяснява експертът. \r\nСредно храната в ЕС е с 13 % по-скъпа, отколкото в Словакия, докато средната за еврозоната е с 21 % по-висока.\r\nНай-скъпата храна в Европа се продава в Дания, Швейцария и Норвегия, става ясно от доклада.\r\n*** Сътрудничеството между Сърбия и Турция е от ключово значение за мира, стабилността и просперитета на Балканите, но и на цяла Европа. Това заяви турският президент Реджеп Тайип Ердоган, който е на двудневно официално посещение в Сърбия.\r\n„Няма съмнение, че сътрудничеството е неизбежно поради геополитическото положение на двете страни. Турция и Сърбия са две ключови държави на Балканите. Турция е ключът към мира и стабилността, а Сърбия, която има мултиетническа, мултикултурна и динамична среда, е в състояние да проправи пътя на региона, да запази стабилността, мира и благоденствието на Балканите и на цяла Европа, а сътрудничеството между Турция и Сърбия е от решаващо значение\", подчерта Ердоган.\r\nТурският президент отбеляза, че Белград и Анкара имат различни позиции по редица въпроси, но те не са пречка за сътрудничество. Той подчерта, че „регионът Санджак“ (Южна Сърбия) продължава да бъде „мост на приятелство“, който свързва двете държави. \r\nЕрдоган обясни, че страните работят главно за задълбочаване на икономическия растеж, уверявайки, че Турция следи отблизо икономическите реформи в Сърбия и се стреми да я подкрепи в усилията й за икономическо развитие.\r\n*** Руски фронтови бомбардировач Су-24 се е разбил при излитане от летището „Хмеймим“ в Сирия.\r\nПо данни на Министерството на отбраната в Москва екипажът на машината не е успял да катапултира и е загинал.\r\nПо предварителна информация причина за инцидента вероятно е станала техническа неизправност на самолета.\r\n*** Националното събрание на Каталуния призова привържениците на независимостта да окупират пространството между сградата на регионалния парламент и Върховния съд на автономната област.\r\nПоддръжниците на „развода“ между Мадрид и Барселона трябва да излязат на улиците в 18 часа (местно време), когато ще започне парламентарното заседание, на което се очаква да бъде приета Декларация за независимостта на Каталуния. В официалния дневен ред на заседанието обаче е записано обсъждане на „политическата ситуация“, а дебатът ще бъде излъчван на два екрана, монтирани на две ключови точки в града.\r\n*** Във вторник, 10 октомври, в косовската столица Прищина за първи път ще бъде проведен Парад на гордостта.\r\nВ навечерието на събитието бяха отправени заплахи срещу желаещите да се включат в инициативата. \r\n„Призоваваме всички, които мислят доброто на тази държава, на 10 октомври 2017 г. да стоят далеч от Парада на дегенератите, в противен случай ще имат същата съдба като тази на участниците в шествието“, гласи разпространено в интернет съобщение. До медиите бе изпратено послание „в името на морала да бъдат убити неморалните“.\r\nОтговорът на косовската полиция на тези заплахи гласи, че „правото на сексуална ориентация и свободата на изразяване е признато в Косово, а свободите или правата, гарантирани от конституцията на Косово, не са поставени под въпрос“. \r\n„Полицията взема предвид всичко, което може да бъде свързано с конкретна ситуация и по-специално с организирането на събитие. В обстоятелствата, които характеризират това събитие, полицията подготвя собствен оперативен план, който определя какви мерки ще бъдат предприети, за да се следи и да се осигури ходът на това събитие\", се казва в изявлението на правоохранителните органи в най-младата държава на Балканския полуостров. \r\nПървият по рода си парад в Косово ще се проведе в столицата под мотото „В името на любовта“. Шествието ще започне в 11.30 часа (местно време).\r\n*** Турски съд издаде заповед за задържане на 70 военнослужещи, заподозрени във връзка с организацията на гюленистите (ФЕТО), сочена от Анкара за организатор на неуспешния опит за преврат от лятото на 2016 г.\r\nСъгласно разпространената информация, полицейски отряди са задействани в операция за задържането на 62 военни от ВВС на страната, четирима военнслужещи във флота и двама в жандармерията. Акциите се провеждат на териториите на Анкара, Истанбул, Измир, Ескишехир и Ялова.\r\n*** През месец ноември следващата година в Тайланд ще бъдат организирани избори. Това заяви лидерът на управляващата хунта Прают Чан-оча.\r\n„През ноември 2018 г. ще има избори. Ясно ли е?“, заяви Чан-оча пред репортери, събрали се пред сградата на правителството в Банкок.", "date": "2017.10.10", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/10/2444979/veliko-tarnovo-13-godishnata-kristiyana-kirilova-donese-v-grada-gran-pri-ot-mezhdunaroden-muzikalen-konkurs-v-moldova.html", "text": "13-годишната Кристияна Кирилова донесе във Велико Търново гран при от Международен музикален конкурс в Молдова. Тя се състезава в престижното издание „Златна ябълка”, в което се съревновават деца със специални образователни потребности и такива в норма. Криси е незряща, но това не и попречи да грабне голямата награда, съобщи пред журналисти  Нелина Църова, директор Дирекция „Култура, туризъм и международни дейности” в Община Велико Търново, предаде репортер на Радио „Фокус” – Велико Търново. Тя изказа своята благодарност към детето, към нейния музикален педагог и родителите, че правят толкова много за популяризирането не само на старата столица, но на България пред цяла Европа. „Винаги сме щастливи от успехите на нашите деца, от това, че те развиват своят талант и разнасят славата на нашия град навсякъде по света”, каза още Нелина Църова. \r\nБлагодарствени думи отправи и  Пенка Игнатова, директор на Дирекция „Образование , младежки дейности и спорт”. Тя също изказа своите поздравления към Криси, към нейните родители, към музикалния педагог и към Средно училище „Емилиян Станев”, където детето учи. Вокалният ръководител Десислава Станкова обясни, че в състезанието са се включили 100 изпълнители, но журито е било единодушно в присъждането на голямата награда на Кристияна Кирилова. Тя се е представила в две категории – Етно и Популярна музика, съответно с песните „Заблеяло ми агънце” и „Je suis malade”. Призът идва от френската песен на Лара Фабиан. Младата изпълнителка също благодари на всички, които са и помогнали в постигането на огромния успех. Освен това Църова уточни, че мечтата й, в чиято реализация е сигурна, е да стане известна певица и пианистка. Нелина Църова пък заяви, че е сигурна в предстоящите огромни успехи, които ще се случат на Кристияна.\r\nЛуиза ТРАНЧЕВА", "date": "2017.10.10", "title": "Велико Търново: 13-годишната Кристияна Кирилова донесе в града гран при от Международен музикален конкурс в Молдова"}
{"url": "http://www.focus-news.net/news/2017/10/10/2444980/evrokomisaryat-mariya-gabriel-tsifrovite-umeniya-sa-shans-za-vseki-evropeets-da-programira-svoeto-po-dobro-badeshte.html", "text": "Европейската седмица на програмирането, подкрепяна от Европейската комисия като част от стратегията й за цифровия единен пазар, празнува петата си годишнина, се казва в съобщение от пресслужбата на ЕК. През тези години, специализираната седмица се превърна в широкомащабна инициатива, провеждана в държавите-членки и извън ЕС, за насърчаване на млади и по-възрастни да открият кодирането и така разширят своите умения в областта на цифровите технологии.  \r\nБългарският еврокомисар по въпросите на цифровата икономика и общество Мария Габриел, сред чиито приоритети са цифровите умения, и комисарят по образованието Тибор Наврачич се включиха в интерактивен семинар, целящ да покаже как кодирането влияе положително върху общностите.  Представените проекти демонстрираха защо цифровите умения - основно кодиране и познаване на техниката - са важни за цялото общество. Така бе даден и официалният старт на новаторската седмица в Европейската комисия. \r\n\"Кодирането ни помага да разберем как е взаимосвързан нашият свят, как работят компютрите, алгоритмите и програмите, които все повече оформят и влияят върху нашето ежедневие. Ето защо е важно все повече хора да станат активни създатели, а не просто пасивни потребители на цифрово съдържание.  До 2020 година,  90% от всички работни места ще се нуждаят от цифрови умения. Европейската седмица на кодирането е едно от действията, които Комисията подкрепя, за да насърчи хората в придобиването на цифрови умения и така увеличат максимално възможностите си в едно цифрово общество\", заяви комисарят Мария Габриел. \r\nТя подчерта някои от действията на Европейската комисия за борба с разликата в цифровите умения, ключово сред които е Коалицията за цифрови умения и работни места, обединяваща училищата, университетите, общностите и индустрията.  Освен това Комисията подкрепя модернизирането на образованието заедно с държавите-членки - изчислителното мислене (част от което е кодирането) е въведено в учебните програми в почти всички европейски страни, но учителите в Европа спешно се нуждаят от обучение и подкрепа за това как да преподават кодиране, както и по-широките понятия за компютърно мислене. \r\n\"Цифровата трансформация трябва да бъде от полза за всички в Европа. Нужно е да бъдат ангажирани слабо представените групи като жените и възрастните и им се даде шанс да се възползват от предимствата, които дават цифровите технологии. Европейската седмица на програмирането е още един повод да обединим усилията си и помогнем на всеки един европеец да кодира своя по-добър живот\", отправи призив еврокомисарят по цифровата икономика и общество Мария Габриел.", "date": "2017.10.10", "title": "Еврокомисарят Мария Габриел: Цифровите умения са шанс за всеки европеец да програмира своето по-добро бъдеще"}
{"url": "http://www.focus-news.net/news/2017/10/10/2444981/burgas-kmetat-dimitar-nikolov-otkri-festivala-port-prim-art-fest.html", "text": "Кметът на Община Бургас Димитър Николов откри арт фестивал „Порт прим арт фест“, съобщиха от Община Бургас. “Поздравления за Бургас, много красив бутиков град, който буквално разцъфтява последните години, а един град се поддържа с енергия, усет за естетика и вкус, с отношение към хората. Нямате избор – фестивалът ви ще е устойчив. На добър час!“.Това заяви голямата българска актриса Цветана Манева на откриването на пилотното издание на най-младия арт фестивал „Порт прим арт фест“.\r\nХаризматичната актриса е патрон на фестивала, а негов творчески директор е художникът Стефан Божков. Организатори са Община Бургас и Гранд хотел и Спа „Приморец“.\r\nПървото събития в афиша на „Порт прим арт фест“ бе прожекцията на филма „Парчета живот“ на журналиста Георги Тошев, посветен на Цветана Манева. Филмът е своеобразна изповед на актрисата за философията й на живот, за творческите търсения, за корените й.\r\n„Невероятно е усещането да си част от раждането на един нов фестивал на изкуствата. Есента е сантиментален сезон, който по естествен начин ни предизвиква да се обърнем към изкуството. Порт прим арт фест със сигурност ще е изключително събитие за града, което ще предизвика огромен интерес и ще придаде нов ярък нюанс на бургаската фестивална сцена“. Това заяви кметът на Бургас Димитър Николов на откриването на фестивала.\r\nПриветствие от името на Гранд хотел и Спа „Приморец“ отправи Петя Караманска, маркетинг мениджър на хотела.\r\nВторото събитие в първата фестивална вечер бе събитието „Кино и вино“ с Веселин Савов. Присъстващите имаха възможност да опитат различни видове вида от цял свят и да чуят колоритни истории от „кухнята“ на голямото кино.\r\nВ афишът на фестивала тази вечер са включени две събития- в 17:00 часа изложба в Магазия 1 на „Бърд арт студио“ озаглавена „Гладиаторски шлемове“, с участието на Васко Ернст Бърдаров и Лилия Колева – Бърдарова, а в културен център „Морско казино“ от 18:30 часа ще бъде представен филма на Георги Тошев – „Кристо в Япония“ .", "date": "2017.10.10", "title": "Бургас: Кметът Димитър Николов откри фестивала „Порт прим арт фест“"}
{"url": "http://www.focus-news.net/news/2017/10/10/2444982/afp-shveytsarskata-politsiya-e-arestuvala-dvama-tuniziytsi-vav-vrazka-s-atakata-v-marsiliya.html", "text": "Полицията в Швейцария е арестувала двама граждани на Тунис, заподозрени във връзка с фаталното нападение с хладно оръжие срещу две жени във френския пристанищен град Марсилия по-рано този месец, предава AFP.\r\nИ двамата тунизийци са търсещи убежище. Те са били задържани от правоохранителните органи още в неделя, в близост до границата с Италия, на основание международна заповед за задържане на лица, свързани с нападателя Ахмед Ханачи.  Тереза Герова", "date": "2017.10.10", "title": "AFP: Швейцарската полиция е арестувала двама тунизийци във връзка с атаката в Марсилия"}
{"url": "http://www.focus-news.net/news/2017/10/10/2444983/zam-predsedatelyat-na-gerb-tsvetan-tsvetanov-se-sreshtna-s-dokladchika-na-ep-po-reglamenta-za-evropol-agustin-dias-de-mera.html", "text": "Напредъкът на България във всички сфери е видим за цяла Европа и безспорен принос за това има правителството на Бойко Борисов. Това заяви докладчикът на Европейския парламент за Регламента на Европол Агустин Диас де Мера по време на работна среща с председателя на ПГ на ГЕРБ и зам.-председател на партията Цветан Цветанов, съобщиха от пресцентъра на ПП ГЕРБ. Двамата разговаряха в Брюксел на заседанието на съвместната група за парламентарен контрол на дейността на Европол.\r\nПо време на срещата Цветанов и испанският евродепутат обсъдиха проекта за Програмен документ на Европол за периода 2018-2020 г. Агустин Диас де Мера изпрати специални поздравления на премиера Бойко Борисов и припомни отличното сътрудничество по времето, когато Борисов е бил главен секретар на МВР, а той генерален директор на испанската полиция. „Оценката на Испания и испанските служби за сигурност за работата ни с Борисов и с вас като вицепремиер и министър на вътрешните работи винаги е била отлична. Радостен съм, че продължаваме да работим заедно“, каза Диас де Мера пред Цветанов.\r\nОт своя страна председателят на ПГ на ГЕРБ запозна евродепутата от ЕНП с политическата ситуация в България и последните законодателни инициативи на ГЕРБ и управляващото мнозинство в парламента. Двамата се обединиха около извода, че основните предизвикателства пред системата за сигурност в ЕС и Европол остават организираната престъпност, киберпрестъпността и охраната на външните граници на ЕС.", "date": "2017.10.10", "title": "Зам.-председателят на ГЕРБ Цветан Цветанов се срещна с докладчика на ЕП по Регламента за Европол Агустин Диас де Мера"}
{"url": "http://www.focus-news.net/news/2017/10/10/2444984/evrodeputatat-momchil-nekov-bez-subsidii-i-garantsii-ovtsevadstvoto-i-kozevadstvoto-v-evropa-i-u-nas-sa-v-risk.html", "text": "Без субсидии и гаранции овцевъдството и козевъдството в Европа и у нас са в риск. Това заяви Момчил Неков по време на обсъждане на предизвикателствата пред двата сектора в Европа, провел се в Европейския парламент в Брюксел, съобщиха от пресофиса на евродепутата.\r\n„Колкото и да не звучи това привлекателно за Европейската комисия, секторите овцевъдство и козевъдство имат нужда от подкрепа и от гаранции.“ Това заяви българският евродепутат Момчил Неков по време на дискусия в понеделник вечерта в Комисията по земеделие в Европейския парламент. „Нелоялните търговски практики като например забавяне на плащанията и подбиване на цената задушават двата сектора. Без редовни и навременни плащания стопаните не могат да извършват необходимите последващи действия, с което пък реинвестирането в сектора се прекъсва. Оттам секторът става икономически рисков и непривлекателен у нас“, коментира още Неков.\r\nПроблемът с намирането на работна ръка в сектор овцевъдство и козевъдство е много остър и повсеместен в Европа. Средната възраст на хората в бранша е 60 години. Той е и под засилващ се натиск от внос от трети страни като Австралия и Нова Зеландия. Миналата седмица земеделската комисия на Европейския парламент прие текст, предложен от Момчил Неков, Еврокомисията да изключи чувствителните отрасли, каквито са овцевъдството и козевъдството, от преговорния пакет. Двете държави от Тихоокеанския регион са световни лидери в производството на овче мляко и месо. Опасенията на европейските производители произлизат от факта, че пред тях има по-високи стандарти за хуманно отношение и опазване на околната среда за разлика от фермерите в Австралия и Нова Зеландия. Поради тази причина секторът смята, че отварянето на Единния европейски пазар за безмитен внос ще бъде пагубно за и без това чувствителните отрасли. \r\nМомчил Неков обърна внимание на възможностите за даване на повече видимост на продуктите на двата сектора чрез европейските схеми за качество. „Те и по-конкретно схемите за географските означения, дават възможност за защита на продукти като например месо от шуменската медночервена или западно-старопланинската породи овце или зеленото сирене от Черни Вит, което също се прави от мляко на местна порода. Европейското законодателство дава възможност за използване и на термин за качество „планински продукт“. Чрез него мляко и месо от животни отглеждани в планинските региони могат да получат повече видимост“, коментира още българският евродепутат. Момчил Неков стартира експертна работна група „планински продукт“ преди няколко седмици в София с цел разработване на предложение за въвеждане на термин за качество „планински продукт“ в българското законодателство.", "date": "2017.10.10", "title": "Евродепутатът Момчил Неков: Без субсидии и гаранции овцевъдството и козевъдството в Европа и у нас са в риск"}
{"url": "http://www.focus-news.net/news/2017/10/10/2444985/antoaneta-bares-nkiz-v-momenta-ima-zasilen-interes-ot-investitori-kam-industrialni-tereni-balgariya-e-sred-predpochitanite-destinatsii-za-mnogo-chuzhdi-kompanii.html", "text": "В момента има засилен интерес от инвеститори към индустриални терени, България е сред предпочитаните дестинации за много чужди компании. Антоанета Барес, изпълнителен директор на „Национална компания индустриални зони“ (НКИЗ) в интервю за Агенция „Фокус“. „В момента има засилен интерес от инвеститори към индустриални терени, а имотите на „Национална компания индустриални зони“ (НКИЗ) винаги са били и продължават да са привлекателни“, обясни Барес. По думите й сред основните инвеститори, които се насочват към нашите зони, са български предприятия, които разширяват бизнеса си и го позиционират на собствен терен.\r\n„Същевременно България е сред предпочитаните дестинации за много чужди компании. В зоните на НКИЗ вече работят или в момента изграждат предприятия, складове, логистични центрове,  хай-тек офиси и др. фирми от Германия, България, Гърция, Австрия, Израел, Турция, ОАЕ и др.“, допълни Антоанета Барес. „В момента има няколко големи чужди инвеститора, които са в процес на избор на най-подходящата локация за реализиране на инвестиционните си проекти. Изборът им на този етап е между България и Румъния или България и Сърбия. Имотите на НКИЗ са им изключително интересни заради възможността да им се изгради инфраструктура, което е важно условие за позиционирането на дадена инвестиция“, каза още изпълнителният директор на НКИЗ.", "date": "2017.10.10", "title": "Антоанета Барес, НКИЗ: В момента има засилен интерес от инвеститори към индустриални терени, България е сред предпочитаните дестинации за много чужди компании"}
{"url": "http://www.focus-news.net/news/2017/10/10/2444986/berliner-zeitung-v-germaniya-razreshiha-parvo-osinovyavane-ot-ednopolova-dvoyka.html", "text": "Двама берлинчани станаха първата еднополова двойка в Германия, на която й бе разрешено да осинови дете, съобщава столичният вестник Berliner Zeitung.\r\nМихаел и Кай Корок са трансформирали своето гражданско партньорство в брак на 2 октомври – ден, след като в страната влезе в сила законът, известен като „Брак за всички“. Само два дни по-късно двамата са получили право да осиновят двегодишно момченце, което е живяло с тях като приемно дете от раждането си. \r\nОфициалното разрешение за осиновяването е дадено на 5 октомври, пояснява правозащитна организация. Тереза Герова", "date": "2017.10.10", "title": "Berliner Zeitung: В Германия разрешиха първо осиновяване от еднополова двойка"}
{"url": "http://www.focus-news.net/news/2017/10/10/2444987/dilyan-uzunski-obshtina-shumen-nyama-problem-otnosno-sastoyanieto-na-potentsialno-opasnite-obshtinski-yazoviri.html", "text": "Няма проблем относно състоянието на потенциално опасните общински язовири, съобщи на брифинг Дилян Узунски, гл. експерт по отбранителна и мобилизационна подготовка в Община Шумен, предаде репортер на Радио „Фокус“-Шумен. “Язовир „Салманово“ е ретензионен, „Лозево“ е частен, „Белокопитово“ и „Дибич“ са общинска собственост, с тях нямаме проблеми, определят се като потенциално опасни не заради техническа неизправност, а защото имат заливна зона, която би засегнала население  и инфраструктура“, заяви Узунски. Той посочи, че при евентуално преливане яз. „Дибич“ би засегнал главния път Шумен-Бургас, населеното място и жп линията, а яз. „Белокопитово“ - населени места и магистрала „Хемус“. Дилян Узунски посочи, че всички язовири в общината са с ниво под максималния разрешен обем.\r\nИвелина ИВАНОВА", "date": "2017.10.10", "title": "Дилян Узунски, Община Шумен: Няма проблем относно състоянието на потенциално опасните общински язовири"}
{"url": "http://www.focus-news.net/news/2017/10/10/2444988/iliyana-popova-zam-kmet-na-petrich-zabelyazva-se-zavishen-interes-kam-obshtinata-i-to-ot-taka-narechenite-turisti-s-inteligenten-izbor-na-destinatsiya.html", "text": "Забелязва се завишен интерес към Петрич, и то от така наречените туристи с интелигентен избор на дестинация, които не се интересуват само от храна и забавление. Това каза за предаването „Петрич – древен и вековечен“ на Радио „Фокус“ – Пирин заместник-кметът по култура и хуманитарни дейности на Петрич – Илияна Попова. Тя обясни, че този тип посетители се интересуват от „пътешествия в миналото“, културно-исторически туризъм и изобщо отдих и почивка, но със смисъл. „Естествено като част от списъка на 100-те национални обекта най-посещавани в Петрич са местността „Рупите“ и НПМ „Самуилова крепост“. Също така хората посещават и музейната експозиция „Ванга“, която е открита през 2008 година в нейния дом. Къщата музей на Ванга показва около 3000 лични експоната, свързани с нейния живот. Посетителите избират и Историческия музей в Петрич, който разполага с пет отдела: Археология; Османско владичество; Възраждане; Етнография; Нова и най-нова история“, каза още Попова.\r\nТя допълни, че освен това много от църквите в района са обект на посещение от туристите. „Бих споменала храм „Успение Богородично“ и „Св. Илия“; манастира „Св. Петка българска“; Чуриловският манастир, който е изключително интересна дестинация в планината Огражден; Средновековната скална църква „Св. Панталеймон“ в село Генерал Тодоров и много други привличат почитатели на планинския и поклонническия туризъм едновременно“, посочи Попова.\r\nЗаместник-кметът на Община Петрич подчерта, че определено  „Самуилова крепост“ е фаворит на посетителите, тъй като тя е свързана със силно драматична част от българската история. „Разбира се много посещавани са и природен парк „Беласица“ и водопадите Лешнишки до хижа Беласица; Срамежливия водопад; Яворнишкия; Каменишкия; водопад Мангъро, близо до село Скрът и водопад Дъбицата, отново в село Скрът“, коментира Попова.\r\nТя отбеляза, че фестивалът „Златен кестен 2017“, който се проведе в края на лятото също е регистрирал висок посетителски интерес, което го е превърнало и в изключително успешно издание.\r\nЛивия НИНОВА", "date": "2017.10.10", "title": "Илияна Попова, зам.-кмет на Петрич: Забелязва се завишен интерес към общината, и то от така наречените „туристи с интелигентен избор на дестинация“"}
{"url": "http://www.focus-news.net/news/2017/10/10/2444989/tsvetan-tsvetanov-gerb-vazhno-e-natsionalnite-parlamenti-da-osashtestvyavat-kachestven-kontrol-varhu-pravoohranitelnite-sluzhbi.html", "text": "Председателят на ПГ на ГЕРБ и заместник-председател на партията Цветан Цветанов подчерта значението на националните парламенти за контрола на качеството на информацията, която националните служби подават към Европол. Цветанов, който е и председател на Комисията по вътрешна сигурност и обществен ред в Народното събрание, каза това в Брюксел по време на Учредителната среща на групата за съвместен парламентарен контрол над дейността на Европейската полицейска служба, съобщиха от пресцентъра на ПП ГЕРБ. Той добави, че работата на Европол е функция от работата на националните служби и заради това е важно националните парламенти да имат много важна роля в осъществяването на контрола върху работата, ефективността и качеството на националните правоохранителни служби. \"Националните парламенти имат ангажимент да осъществят контрол какъв е информационният поток, който службите изпращат на Европол. Държавите-членки трябва да имаме ангажимент да захраним Европол с необходимата информация\", подчерта още Цветанов.\r\nПредседателят на ПГ на ГЕРБ поздрави директора на Европол Роб Уейнрайт за работата му за издигане авторитета на службата. \"Под ръководството на Уейнрайт Европол се изгради като европейски център за координиране на информацията и стана основна точка за контакт с трети държави\", добави още Цветанов.\r\nПо време на изказването си Цветан Цветанов препоръча да се обърне голямо внимание на Западните Балкани и значението им за борбата и превенцията на радикализацията и предотвратяване на терористични действия на т.нар. \"чуждестранни бойци\".", "date": "2017.10.10", "title": "Цветан Цветанов, ГЕРБ: Важно е националните парламенти да осъществяват качествен контрол върху правоохранителните служби"}
{"url": "http://www.focus-news.net/news/2017/10/10/2444990/dobrich-v-chetiri-obshtinski-uchilishta-shte-badat-sformirani-malomerni-paralelki.html", "text": "В четири общински училища ще бъдат сформирани паралелки с по-малък брой от допустимия. Решение за това бе взето на днешното извънредно заседание на Общинския съвет в Добрич, предаде кореспондентът на Радио „Фокус” – Варна. Предложенията за сформиране на такива паралелки са постъпили в общината от директорите на СУ „Любен Каравелов“ и основните училища „Христо Смирненски“, „Стефан Караджа“ и „Хан Аспарух“. \r\nМотивите на ръководството на СУ „Любен Каравелов“ и ОУ „Христо Смирненски“ са свързани с налагащата се през последните години тенденция за намаляване броя на децата и учениците в града. Искането на ОУ „Хан Аспарух“ е на основание висока средна пълняемост в останалите паралелки, отлична материално – техническа база и високо квалифицирани кадри. Големият брой ученици в седми клас затруднява педагогическата колегия за постигане на високи резултати, което налага обособяване на две паралелки там. Мотивите на ръководството на ОУ „Стефан Караджа“ за две паралелки в пети клас е общият брой на учениците, който надвишава с 13% максималния брой на учениците в една паралелка. Искането е и за две паралелки в седми клас с по 16 ученици. Във всяка от тях се обучават по четири ученици със специални образователни потребности. \r\nСредствата за обезпечаване на учебния процес са осигурени в рамките на утвърдения в двете училища бюджет и допълнителни средства не са необходими. Общинските съветници одобриха сформиране в СУ „Любен Каравелов“ на една паралелка в шести клас – непрофилирана, с 16 ученика, в ОУ „Хан Аспарух“ – две паралелки в седми клас – всяка с по 16 ученика, в ОУ „Стефан Караджа“ – две паралелки в пети клас – една с 16 ученика и една с 17 ученика и две паралелки в седми клас – всяка с по 16 ученика, и в ОУ „Христо Смирненски“ – една паралелка във втори клас с 15 ученика. \r\nЖулиета НИКОЛОВА", "date": "2017.10.10", "title": "Добрич: В четири общински училища ще бъдат сформирани маломерни паралелки"}
{"url": "http://www.focus-news.net/news/2017/10/10/2444991/veliko-tarnovo-rayonnata-prokuratura-e-privlyakla-kato-obvinyaem-mazh-hvanat-s-tsigari-bez-banderol-za-blizo-100-000-leva.html", "text": "По искане на Районна прокуратура-Велико Търново, съдът наложи мярка за неотклонение „задържане под стража“ на 31-годишен мъж за продаване и държане на цигари без бандерол на стойност 99 225 лв. Това съобщиха от Апелативна прокуратура-Велико Търново. Прокуратурата е привлякла Симеон С.  в качеството на обвиняем  за това, че в периода от 03.10.2017 г. до 06.10.2017 г. в гр. Велико Търново, при условията на продължавано престъпление, в немаловажен случай и в условията на повторност, продавал и държал акцизни стоки по смисъла на Закона за акцизите и данъчните складове – цигари, без бандерол, какъвто се изисква по закон съгласно   Закона за акцизите и данъчните складове и Закона за тютюна, тютюневите и свързаните с тях изделия, както следва:\r\n-\tНа 03.10.2017 г. продал на мъж  50 броя кутии цигари „EVA Slims“ на стойност 375 лв. и 50 броя кутии цигари „ROYAL Slims“ на стойност 375 лв.;\r\n-\tНа 06.10.2017 г. продал на друго лице 500 броя кутии цигари марка „Roseman“ на стойност 3 750 лв.;\r\n-\tНа 06.10.2017 г. в гараж в складова база в  гр. Велико Търново,  държал 4 500 броя кутии цигари „Roseman“, на стойност 33 750 лв.;   2 500 броя кутии цигари „ROYAL Slims“ на стойност 18 750 лв. и 3 500 броя кутии цигари „EVA Slims“ на стойност 26 250 лв.;\r\n-\tНа 06.10.2017 г. в помещение в  гр. Велико Търново, държал 1 000 броя кутии цигари „Roseman“, на стойност 7 500 лв.; 590 броя кутии цигари марка „ROYAL Slims“ на стойност 4 425 лв.; 540 броя кутии цигари марка „EVA Slims“ на стойност  4 050 лв.,\r\nВсички цигари на обща стойност 99 225 лв., като предметът на престъплението е в големи размери. Престъпление по чл. 234, вр. чл. 26,  вр. чл. 28 от НК.\r\nПреценено е, че от събраните до момента доказателства може да се направи обосновано предположение за авторството на деянието и е налице опасност извършителят да се укрие или да извърши друго престъпление.\r\nРазследването продължава под ръководството на ВТРП.", "date": "2017.10.10", "title": "Велико Търново: Районната прокуратура е привлякла като обвиняем мъж, хванат с цигари без бандерол за близо 100 000 лева"}
{"url": "http://www.focus-news.net/news/2017/10/10/2444992/donald-tramp-opitite-na-sasht-da-se-spravyat-sas-severna-koreya-prez-poslednite-25-g-sa-se-provalili-politikata-ne-raboti.html", "text": "Повече от две десетилетия опити на САЩ да се справят със Северна Корея са завършили с провал. Това заяви американският президент Доналд Тръмп, предава радио Voice of America.\r\n„Страната ни не се справя успешно със Северна Корея в продължение на 25 г., дала е милиарди долари и нищо не е получила. Политиката не работи!\", написа Тръмп в социалната мрежа „Туитър“. \r\nПоследните коментари на американския президент са пореден намек, че Вашингтон може отново да се върне към политичеки курс, насочен към ограничаване на развитието на ядрените оръжия в Северна Корея.\r\nТръмп пише, че предишни американски президенти са водели диалог с Пхенян, но „сключените споразумения и изплатените огромни суми пари ... не работят, договорите са били нарушавани, преди мастилото върху тях да е изсъхвало, превръщайки по този начин преговарящите от САЩ в глупаци. Съжалявам, но само едно нещо работи!\"\r\nКакво обаче е това „едно нещо“, Тръмп не пояснява. Въпреки това, коментарите му дават основания да се предположи, че той има предвид военни действия. В подкрепа на хипотезата е изказване за държавния секретар Рекс Тилърсън, който според Тръмп „губи времето си“, опитвайки се да говори със Северна Корея. \r\nСедмици наред американският президент влизаше в остра полемика със севернокорейския лидер Ким Чен-ун, заявявайки, че САЩ „биха унищожили“ напълно страната му, за да защитят себе си и съюзниците си. Крайните му изказвания бяха съпроводени от многобройни ракетни изпитания от страна на режима в Пхенян. Тереза Герова", "date": "2017.10.10", "title": "Доналд Тръмп: Опитите на САЩ да се справят със Северна Корея през последните 25 г. са се провалили, политиката не работи!"}
{"url": "http://www.focus-news.net/news/2017/10/10/2444993/burgas-okrazhniyat-sad-postanovi-3-godini-zatvor-spryamo-podsadim-za-prenasyane-na-nad-26-kg-narkotitsi-prez-granitsata.html", "text": "Окръжен съд – Бургас одобри постигнато споразумение между Окръжна прокуратура – Бургас и румънския гражданин, Флоринел – Василе Ц., с което подсъдимият бе осъден на 3 години „лишаване от свобода“ при първоначален строг режим на изтърпяване на наказанието и „Глоба“ в размер на 50 000 лева. Това съобщиха от пресцентъра на Окръжния съд в Бургас.\r\nФлоринел – Василе Ц. бе привлечен като обвиняем за извършено престъпление по чл. 242, ал. З, вр. чл. 20, ал. 2 от Наказателния кодекс на Република България, вр. чл. З и чл. 4 от Закона за контрол на наркотичните вещества и прекурсорите и Регламент (ЕО) № 2 73/2004г. на Европейския парламент и на Съвета от 11.02.2004г., относно прекурсорите на наркотични вещества, Приложение 1, Категория 1.\r\nФлоринел – Василе Ц. е привлечен като обвиняем за това, че на 29. 05. 2015 г., на ГКПП „Малко Търново“, на трасе за обработка на входящи автомобили от Република Турция за Република България, с лек автомобил с румънски регистрационен номер, в съучастие като извършител със Силвиу – Йонуц Ф., без надлежно разрешително, пренесъл през границата на страната 50 броя прозрачни пликове с бели хапчета в насипно състояние, с общо нето тегло 26 495,690 грама (двадесет и шест хиляди, четиристотин деветдесет и пет грама, шестотин и деветдесет милиграма), съдържащи ефедрин/псевдоефедрин, на обща стойност 63 113,47 лева (шестдесет и три хиляди, сто и тринадесет лева и четиридесет и седем стотинки).", "date": "2017.10.10", "title": "Бургас: Окръжният съд постанови 3 години затвор спрямо подсъдим за пренасяне на над 26 кг наркотици през границата"}
{"url": "http://www.focus-news.net/news/2017/10/10/2444994/grupata-na-bsp-lyava-balgariya-v-sos-ne-e-yasno-kolko-e-platila-stolichna-obshtina-za-doklada-publichnite-prostranstva-i-obshtestveniya-zhivot-izgotven-ot-ekipa-na-prof-yan-geel.html", "text": "Не е ясно колко е платила Столична община за доклада \"Публичните пространства и обществения живот\", изготвен от екипа на проф. Ян Геел. Това се посочва в позиция на общинските съветници от групата на \"БСП лява България\" в Столичния общински съвет (СОС), изпратена от пресцентъра на ГС на БСП-София.\r\nПубликуваме пълния текст на позицията без редакторска намеса:\r\n\"Столична община за пореден път плати една шапка пари, за да ни бъде разяснено нещо от сорта, че е по-добре да си здрав и богат, отколкото беден и болен. Шапка пари, защото не е ясно колко е платила Столична община за доклада \"Публичните пространства и обществения живот\", изготвен от екипа на проф. Ян Геел. Не е правена обществена поръчка и не е гласуван от СОС.\r\nОсновният проблем дори не е в това. Основният проблем е, че този доклад за пореден път е фокусиран върху изследването и развитието на централната градска част на София. Освен това - Столична община плаща за доклад, който съобщава очевидни за всеки софиянец констатации. Факти и тези, за които общинските съветници от групата на БСП Лява България говорим и отстояваме от години. Очевидно за управляващите в Столична община, когато фактите и тезите са заявени от скъпоплатен доказан чуждестранен експерт, те са доста по-ефективни и ефектни от думите на експертите от опозицията.\r\nНие от БСП не веднъж сме казвали, че големият проблем на нашия град е диспропорцията в развитието на центъра и крайните квартали. Оценката за състоянието и направените инвестиции в централната част е давана нееднократно. Но неведими са резултатите в развитието на големите жилищни комплески, в които живееят стотици хиляди софиянци. Видимо е, че там се правят дребни неща, на парче. Нито един сериозен проблем на жилищните комплекси и крайградската зона не е решен цялостно и комплексно. И видимо, от Доклада на проф. Геел, не се планира в обозримо бъдеще да бъде решен. В най-големия жилищен комплекс в София - \"Люлин\" има една метростанция. За сравнение във втория по-големина – \"Младост\" има 5. Как точно управляващите Столична община планират да \"свалят\" от колите люлинци и да ги направят пешеходци или велосипедисти?\r\nИ що за цел е да планираш всички софиянци да се стичат в централната градска част, за да се ползват от \"развитите публични пространства\".\r\nАко искаме София да стане \"град за хората\", то тогава столицата трябва да се развива хармонично и балансирано. Така, че всеки софиянец да се чувства уютно и комфортно в района, в който живее. Да има достъп до паркова и културна инфраструктура, без да му се налага да стиига в центъра на София.\r\nНо за това е нужна политическа воля и управленско мислене, каквито липсват у столичния кмет и доминиращата в СОС партия ГЕРБ\".", "date": "2017.10.10", "title": "Групата на \"БСП лява България\" в СОС: Не е ясно колко е платила Столична община за доклада \"Публичните пространства и обществения живот\", изготвен от екипа на проф. Ян Геел"}
{"url": "http://www.focus-news.net/news/2017/10/10/2444995/premierat-borisov-provede-telefonen-razgovor-s-predsedatelya-na-evropeyskiya-savet-donald-tusk.html", "text": "Министър-председателят Бойко Борисов проведе телефонен разговор с председателя на Европейския съвет Доналд Туск. Това съобщиха от правителствената информационна служба. В продължение на дискусиите от срещата на държавните и правителствени ръководители в Талин, двамата обсъдиха теми, свързани с бъдещите процеси и реформи в ЕС и по-конкретно т.нар. Дневен ред на лидерите 2017/2018.\r\nТуск информира българския премиер за напредъка по изготвянето на дневния ред, по който той провежда консултации с европейските лидери. Целта е при срещите на върха да  има повече ефективност и по-добра координация. \r\nМинистър-председателят Бойко Борисов и председателят на Европейския съвет обсъдиха също така предстоящата среща на върха на тема „Западни Балкани“ в София през май, в рамките на българското председателство на Съвета на ЕС догодина, на която те ще бъдат домакини заедно. Координирани бяха действията по организация на срещата, както и процесa по съгласуване с останалите държави-членки на подходяща дата за насрочване на форума.", "date": "2017.10.10", "title": "Премиерът Борисов проведе телефонен разговор с председателя на Европейския съвет Доналд Туск"}
{"url": "http://www.focus-news.net/news/2017/10/10/2444996/obshtina-smolyan-tsvetnite-detski-ploshtadki-sazdavat-nastroenie-na-malchuganite-obshtinata-prodalzhava-da-gi-obnovyava.html", "text": "Община Смолян продължава с освежаването и ремонтите на детските площадки и пейките в града и кварталите. Съвсем нова изглежда детската площадка до блоковете на ул. „Черни връх”. Това съобщиха от пресцентъра на Община Смолян. По молба на родители, Общината изгради и ограда около площадката. Ценната придобивка за децата е боядисана и освежена с цветни бои, които да създават настроение на малчуганите, а и да бъде безопасна за игра.", "date": "2017.10.10", "title": "Община Смолян: Цветните детски площадки създават настроение на малчуганите, Общината продължава да ги обновява"}
{"url": "http://www.focus-news.net/news/2017/10/10/2444997/reuters-v-niderlandiya-e-postignato-finalno-sporazumenie-za-sastavyane-na-upravlyavashta-koalitsiya.html", "text": "Министър-председателят на Нидерландия Марк Рюте обяви, че е постигнато финално споразумение за съставяне на новата управляваща коалиция в страната, предава Reuters. \r\n„Всички партии дойдоха с желания в последния момент. Но споразумението вече е готово“, заяви Рюте, който ще оглави правителство за трети път от 2010 г. насам. По-късно тази седмица ще станат известни и имената на новите министри. \r\nМесеци след изборите четири партии постигнаха споразумение за съставяне на новото правителство на Нидерлания. В него ще влизат Народната партия за свобода и демокрация (НПСД) на премиера Марк Рюте, „Християнско-демократичен апел“, „Демократи 66“, и „Християнски съюз“.\r\nНовата коалиция ще контролира само 76 от общо 150 места в долната камара на парламента. \r\nПреговорите за съставяне на новото правителство продължиха повече от рекордните до този момент 208 дни, които бяха необходими за съставяне на коалиционен кабинет през далечната 1977 г. Тереза Герова", "date": "2017.10.10", "title": "Reuters: В Нидерландия е постигнато финално споразумение за съставяне на управляваща коалиция"}
{"url": "http://www.focus-news.net/news/2017/10/10/2444998/ministar-nikolina-angelkova-s-50-poveche-sa-kitayskite-turisti-v-balgariya-do-avgust.html", "text": "Близо 19 хил. са китайските туристи, посетили България за периода януари-август тази година. Ръстът е с 50 на сто спрямо същия период на 2016 г. Само през август у нас са дошли около 2200 гости от азиатската страна, като се отбелязва нарастване от 23,4 на сто. Това съобщи министърът на туризма Николина Ангелкова, която взе участие във форума „България и Шанси, Китай - два свята по Пътя на коприната”, съобщиха от пресцентъра на министерството. България посрещна пътешественици по трасе от 15 000 километра, минаващо през 16 държави. Инициативата е част от „2017 - Пътуване по Пътя на коприната“.\r\nБългария и Китай имат традиционно добри отношения, като туристите между двете държави се увеличават през последните години, отбеляза министър Ангелкова. Тя допълни, че през септември 2017 г. в мегаполиса Шанхай бе открит туристически информационен център на България, който ще промотира възможностите  и предимствата на българския туризъм и ще представя страната ни като дестинация за четири сезона. Между двете държави съществуват отлични възможности за партньорство, допълни министърът на туризма. Пред гостите министър Ангелкова представи и данни за постиженията в сектора. \r\nЗа първите осем месеца на 2017-а общият брой посещения на чуждестранни туристи в България е над 6,5 млн., като ръстът спрямо периода януари-август 2016 г. е близо 8%. С още по сериозни темпове се увеличават постъпленията от международен туризъм, показва официалната информация на БНБ. Според тях в периода от януари до юли 2017 г. общите приходи възлизат на около 3,8 млрд. лв., което е ръст от близо 11 на сто спрямо същите месеци година по-рано.\r\nОсвен привлекателна туристическа дестинация България е и изключително добро място за инвестиции с редица предимства. На първо място страната е с най-нисък корпоративен данък в ЕС, отбеляза Ангелкова. Увеличаването на брутния вътрешен продукт на България за последните 5 години изпреварва средния темп на нарастване в ЕС. \r\nСтраната ни е известна със своите изключителни черноморски и зимни курорти. Освен тях България разполага с красива природа и хилядолетна култура. Държавата ни е сред първите в Европа по брой на културни паметници и артефакти. Климатът тук е изключително благоприятен, България е отлична СПА дестинация, каза още Ангелкова пред участниците във форума.", "date": "2017.10.10", "title": "Министър Николина Ангелкова: С 50% повече са китайските туристи в България до август"}
{"url": "http://www.focus-news.net/news/2017/10/10/2444999/makedoniya-martva-hvatka-samo-pet-dni-predi-izborite-etnicheskite-albantsi-s-reshavashti-glasove-v-skopie-obzor.html", "text": "Пет дни преди първия тур на местните избори в Македония лидерите на основните политически партии отправиха заключителните си послания за мобилизиране на своите избиратели. Премиерът и лидер на СДСМ Зоран Заев обяви на заключителния митинг на партията в Скопие, че \"приключва времето на политиците, които ни деляха етнически\".\r\nЛидерът на ВМРО-ДПМНЕ и бивш министър-председател Никола Груевски също залага на епохалният избор, като заявява че на 15 октомври 2017 г. \"в Македония може да започне нова ера на развитие.\"\r\nЛидерът на все още най-голямата партия на етническите албанци ДСИ Али Ахмети е категоричен в подкрепата на СДСМ  в районите със смесено етническо население, докато новата албанска партия БЕСА не крие симпатията си към ВМРО-ДПМНЕ.\r\nВсе по-очевидно е, че двубоят между кандидатите за Скопие, на СДСМ Петре Шилегов и Коце Траяновски  на ВМРО-ДПМНЕ, които се намират в съвсем близка разлика в полза на социалиста, ще се реши от гласовете на етническите албанци, които ще получат съответната компенсация в по-малки общини.\r\nИзострена битка се очертава в особено важните градове - Охрид между Митка Тилевски от ВМРО-ДПМНЕ и Йован Стояновски от СДСМ, в Битоля между Зоран Илиовски от ВМРО-ДПМНЕ и Наташа Петровска от СДСМ, в Прилеп между Мариян Ристески от ВМРО-ДПМНЕ (досегашен кмет) и Илия Йовановски от СДСМ, във Велес между Славчо Чадиев от ВМРО-ДПМНЕ (досегашен кмет) и Аце Коцевски от СДСМ (бивш кмет) и в Щип между Илчо Захариев от ВМРО-ДПМНЕ (досегашен кмет) и Благой Бочварски от СДСМ.\r\nОще по-голям интерес обещава \"албанският четирибой\", който се очертава за кметските места в градовете Струга, Кичево, Дебър, Гостивар и Тетово в Западна Македония, където ще се състезават кандидатите на четирите албански политически партии - ДСИ, БЕСА, Алианс на албанците и ДПА и където хегемонията на партията на Али Ахмети не е дотам сигурна.\r\nВ Струга ще се състезават лидерът на Алианс на Албанците и досегашен кмет на града д-р Зиядин Села срещу бившия кмет Разим Мерко от ДСИ.\r\nВ Дебър се изправят едни срещу други Шалким Джафа от коалиция Алианс за албанците, Ружди Лята от ДСИ (досегашен кмет), Джемаил Чупи от БЕСА, Петрит Кленя от ДПА, Арбен Агопи от Алианс за албанците.\r\nВ Кичево, в което етническите албанци спечелиха кметския пост за първи път през 2013 г. и което определиха \"като сън за всички албанци от обединена Албания\", борбата ще бъде между Фатмир Дехари от ДСИ и Владко Сайковски от СДСМ.\r\nПодробност за изборите е големият брой етнически албанци от диаспората в Западна Европа и най-много от Швейцария, които вече са резервирали самолетни билети за датите на изборите.\r\nВ Гостивар  за кметски мандат ще се борят министърът на здравеопазването д-р Арбен Таравари от Алианс на албанците, Шпат Исени от Коалиция Алианс на албанците, досегашният кмет Невзат Бейта от ДСИ, Асаф Адеми от БЕСА, Себайдин Изаири от ДПА и за цвят Дафина Стояновска от ВМРО-ДПМНЕ. Най-интересна ще бъде борбата между Бейта и Таравари.\r\nВ Тетово първата дама на ДСИ, досегашен кмет и бивш депутат Теута Арифи ще срещне сериозен опонент в лицето на лидера на БЕСА, Билал Касами, Аднан Незири от Алианс на албанците и на Билал Даути от ДПА.\r\nЧисто албанска надпревара се очертава в общините Арачиново, Боговине, Бървеница, Долнине, Желино, Липково, Пласница, Сарай,  Студенинчани, Скопие - Чаир, Скопие - Шуто Оризари и Теарце.\r\nКандидати за кметове от партиите на етническите албанци са издигнати в 22 общини.\r\nОт съществена важност е да се знае, че на избраните през октомври т.г. кметове предстои да приложат бъдещия закон за разширена употреба на езиците.\r\nПолитическата борба през последните дни на кампанията е широко отразена в македонските медии.\"Плюс Инфо\" съобщава, че БЕСА се опитва да скрие подкрепата, която възнамерява да даде на ВМРО-ДПМНЕ на местните избори и привежда като пример общата снимка на кандидата на ВМРО-ДПМНЕ за кмет на скопската община Кисела Вода и бившия генерал Йохан Тарчуловски, осъден за военни престъпления срещу албанците през войната през 2001 г.\r\nЕлектронното издание \"Радио Свободна Европа\" пише, че остават само броени дни до съдбовните за страната местни избори, които ще определят нейното бъдеще.\r\nБлизкият до ВМРО-ДПМНЕ \"Пулс\" тревожно съобщава, че прогнозите се оправдават и след местните избори предстои старт на преговорите за промяна на името на Македония в спора й с Гърция.\r\nМакедонската версия на \"Дойче веле\" определя предстоящите избори като \"най-интересните\" и цитира социологическа анкета, в която кандидатът на управляващата СДСМ Петре Шилегов води срещу досегашния кмет на Скопие, Коце Траяновски, с 10 % ( 36, 2 % на 26 ,1 %). \r\n\"Дойче веле\"  пише, че над 58 % от етническите албанци в Скопие ще гласуват за кандидата на СДСМ, докато само 4,8 % биха гласували за кандидата на ВМРО-ДПМНЕ Коце Траяновски.\r\nСпоред изданието кандидатите на ВМРО-ДПМНЕ водят в скопските общини Кисела Вода, Гьорче Петров, Гази Баба, Аеродром и Бутел с от 4 до 9 %.\r\nТелевизия \"Телма\" съобщава, че СДСМ най-вероятно ще спечели изборите в скопските общини Карпош и Център, ВМРО-ДПМНЕ ще победи в Гази баба, а в община Чаир се очертава балотаж между кандидатите на ДСИ и БЕСА.\r\nПревод и редакция: Мариела РУСЕВА", "date": "2017.10.10", "title": "Македония: Мъртва хватка само пет дни преди изборите, етническите албанци с решаващи гласове в Скопие (ОБЗОР)"}
{"url": "http://www.focus-news.net/news/2017/10/10/2445000/emil-radev-gerbenp-balgarskoto-predsedatelstvo-na-es-shte-ima-vazhna-rolya-za-priemaneto-ni-v-shengen.html", "text": "Българското председателство на Съвета на ЕС ще има важна роля за приемането ни в Шенген, заяви евродепутатът от ГЕРБ/ЕНП Емил Радев на среща с жители на варненския район „Одесос”. Това съобщиха от пресцентъра на ПП ГЕРБ – Варна. Емил Радев определи като голям пробив и решителна крачка към пълноправното членство на България и Румъния в Шенген достъпът, който двете държави получиха до шенгенската визова информационна система. Радев припомни, че подкрепа за приемането ни категорично са заявили и председателят на ЕК Жан-Клод Юнкер, и председателят на ЕП Антонио Таяни.\r\nЗапитан за перспективите на България за членство в еврозоната евродепутатът увери, че „това е пътят, към който вървим”. „Покрили сме макроикономическите критерии, по финансови показатели изпреварваме много европейски държави. Освен това, левът отдавна е вързан за еврото, така че промяната не би довела до сътресения у нас”, отчете още Радев и изтъкна, че в ЕС все по-често се говори за финансов министър на еврозоната и дори за отделен бюджет за нея.\r\nЕмил Радев запозна присъстващите с инициирания от него и колегата му в ЕП Андрей Новаков въпрос до Еврокомисията във връзка с двойния стандарт, който се изразява в различното качество на продуктите, предлагани в Западна и Източна Европа.\r\n„Призовах от трибуната на ЕП да не се дискриминират и превозвачите от източната част на Европа. Повод за това бе дебатът относно въвеждането на задължителни изисквания за почивка на шофьорите в някои от държавите-членки. Безопасни зони за паркиране и почивка за водачите липсват почти в целия ЕС. Необходимо е да се изградят както на основни пътни артерии, така и на ключови пътни възли. Важно е да се инвестира и в изграждането на магистрали, защото е доказано, че там стават по-малко пътнотранспортни произшествия”, отбеляза Радев, който миналата седмица настоя в пленарната зала на ЕП в Страсбург за повече еврофинансиране за пътна инфраструктура в Централна и Източна Европа и в частност в България.\r\nЕмил Радев увери, че българските евродепутати полагат максимални усилия, за да защитават интересите на страната ни и правата на сънародниците ни. Като пример той посочи положителната развръзка по случая с българските граждани, обвинени, че несправедливо ползват възможностите на испанската здравна система с цел трансплантация на органи. „Веднага щом бях сезиран от български адвокат в Испания, отправих запитване до ЕК относно правата на европейските граждани за лечение извън родната им страна, но в държава от ЕС, където трайно пребивават и се осигуряват. Полученият отговор на практика доказа невинността на българите и правото им да ползват трансплантационни услуги в Испания. Обвиненията по адрес на нашите сънародници вече са оттеглени и въпреки шумните скандали, които породи този казус, защитихме името на България и на потърпевшите българи”, разказа Радев.\r\nВъв фокуса на дискусията с граждани бе и темата за сигурността, която според българския евродепутат е най-важната в дневния ред на ЕС. „Неслучайно се говори активно за създаването на общоевропейска разузнавателна служба и общоевропейски въоръжени сили, които да дадат по-голяма сигурност на европейските граждани и по-голяма външнополитическа тежест на ЕС. Не трябва да допускаме да ескалира напрежение особено в страните-членки, защото това е благодатна среда за развитието на радикални групи и терористични клетки”, подчерта Емил Радев. В този контекст той коментира и референдума в Испания, и този за независимост в Иракски Кюрдистан.\r\nИнтерес по време на срещата беше проявен и към темата за т. нар. вечен длъжник. „Въпреки съпротивата на колекторските фирми, не е допустимо в България – държава-член на ЕС, заради непотърсени с години задължения хора да бъдат преследвани цял живот и дори след смъртта на длъжника неговите наследници да бъдат тормозени”, коментира Емил Радев, който е инициатор на промените за 10-годишна абсолютна давност за частните дългове.\r\nСрещата в Одесос се състоя по инициатива на народния представител и ръководител на районната организация на ГЕРБ д-р Руслан Тошев. Сред присъстващите бяха кметът на централния варненски район Георги Недев и общински съветници от ГЕРБ.", "date": "2017.10.10", "title": "Емил Радев, ГЕРБ/ЕНП: Българското председателство на ЕС ще има важна роля за приемането ни в Шенген"}
{"url": "http://www.focus-news.net/news/2017/10/10/2445001/the-spain-report-mariano-rahoy-shte-predstavi-v-sryada-ofitsialnata-pozitsiya-na-madrid-za-katalunskata-kriza.html", "text": "Министър-председателят на Испания Мариано Рахой ще направи обръщение в националния парламент в сряда, за да информира депутатите за официалната позиция на правителството за каталунската криза, предава The Spain Report. \r\nОчаква се Рахой да се обърне към Кортесите в 16 часа (местно време).  Тереза Герова", "date": "2017.10.10", "title": "The Spain Report: Мариано Рахой ще представи в сряда официалната позиция на Мадрид за каталунската криза"}
{"url": "http://www.focus-news.net/news/2017/10/10/2445002/plovdiv-mazh-e-naragal-svoy-poznat-sled-sprechkvane.html", "text": "Пловдивчанин е задържан в полицията за причинена телесна повреда, съобщиха от пресцентъра на ОДМВР - Пловдив. Около 21.00 часа снощи екип на Първо РУ се отзовал на сигнал за битов скандал на бул. “Македония” в областния град. На адреса униформените установили, че при скарване помежду им 40-годишен мъж нанесъл удар с нож в гърба на свой 30-годишен познат. Пострадалият е настанен в болница без опасност за живота. Спрямо нападателя му е взета 24-часова мярка за неотклонение. Образувано е досъдебно производство, уведомен е дежурен районен прокурор. Работата по документиране на случая продължава.", "date": "2017.10.10", "title": "Пловдив: Мъж е наръгал свой познат след спречкване"}
{"url": "http://www.focus-news.net/news/2017/10/10/2445003/dha-turtsiya-prodalzhava-da-trupa-voyski-po-granitsata-sas-siriya-tozi-pat-podkreplenie-na-20-ta-bronetankova-brigada-s-podrazdeleniya-ot-5-ta-bronetankova-brigada.html", "text": "ТИР-ове, натоварени с тежка военна техника, включително и танкове, снощи излезе от командването на 5-та бронетанкова бригада в Газиантеп на път за граничната със Сирия провинция Шанлъурфа, предаде информационната агенция Догу хабер ажансъ (ДХА). Късно през нощта военният конвой пристигна в района на командването на 20-та бронетанкова бригада. При необходимост танковете и другите бронирани средства ще бъдат разположени в околиите Суруч, Акчакале и Джейлянпънар, непосредствено на границата със Сирия посочва още ДХА.. Георги Димов", "date": "2017.10.10", "title": "ДХА: Турция продължава да трупа войски по границата със Сирия – този път подкрепление на 20-та бронетанкова бригада с подразделения от 5-та бронетанкова бригада"}
{"url": "http://www.focus-news.net/news/2017/10/10/2445004/na-12-oktomvri-2017g-sofiyski-rayonen-sad-shte-provede-zasedanie-po-deloto-koeto-elena-yoncheva-zavede-sreshtu-boyko-borisov-i-pp-gerb.html", "text": "На 12 октомври 2017г. (четвъртък), от 10:00 часа, зала 34, в  сградата  на Софийски районен съд (СРС),  бул.  „Цар Борис III“, № 54, ще бъде разгледано в открито съдебно заседание гражданско дело  № 18039/17г. по описа на съда, съобщават от пресслужбата на Софийски градски съд. Делото е образувано по постъпила искова молба на Елена Йончева, с която срещу Бойко Борисов и Политическа партия ГЕРБ са предявени искове с правно основание чл.  45, ал. 1 и чл. 49, вр. чл. 45, ал. 1 Закона за задълженията и договорите, за солидарно плащане на сумата от 20 000 лева,  представляваща обезщетение  за   претърпени  неимуществени вреди, за които Йончева твърди, че са причинени от твърдения на Борисов, направени на 10.03.2017г., в гр. Бургас и на 12.03.2017г.Агенция „Фокус“ припомня: По време на водената предизборна кампания за предсрочните парламентарни избори, проведени на 26 март 2017 г., водачът на листата на „БСП за България” в Хасково Елена Йончева обяви, че ще съди лидерът на ГЕРБ Бойко Борисов за клевета. Повод за това решение бяха думите на Борисов: „Бяхме принудени да платим милиони за интервютата на Елена Йончева”, изречени във връзка с участието на Йончева в предизборно студио по Нова телевизия, където коментира, че съществуват злоупотреби на ГЕРБ при изграждането на оградата с югоизточната ни съседка и санирането на жилища.\r\n„Делян Добрев беше вдигнал ръце от Елена Йончева по телевизията. Вторият след нея санира блокове. Вторият след нея от БСП. Вторият след нея в Хасково санира блоковете там. И тя вика „крадете“. Ами краде! Спри го – той е втори, след теб в листата“, заяви Борисов в Бургас. \r\nОт своя страна Йончева обяви, че е силно разочарована от поведението на Борисов, „който си позволява да изрича лъжи и клевети“ по неин адрес и така петни журналистическата професия. Затова тя обяви, че ще потърси правата си в съда. Елена Йончева призовава българските адвокати, които не се страхуват от Бойко Борисов, да се свържат с нея. \r\nПо-късно лидерът на ГЕРБ написа в социалната мрежа „Фейсбук“, че с удоволствие ще участва в такъв съдебен процес. По думите му още по-компетентен от него е бившият финансов министър Симеон Дянков за финансовата част, както и шефовете на разузнавателните служби.", "date": "2017.10.10", "title": "На 12 октомври 2017г. Софийски районен съд ще проведе заседание по делото, което Елена Йончева заведе срещу Бойко Борисов и ПП ГЕРБ"}
{"url": "http://www.focus-news.net/news/2017/10/10/2445005/kiril-dobrev-bsp-oshte-tazi-sedmitsa-pg-na-bsp-za-balgariya-shte-vnese-zakonoproekt-koyto-reglamentira-izbora-na-chlenovete-na-darzhavnite-i-obshtinski-predpriyatiya.html", "text": "Още тази седмица ПГ на \"БСП за България\" ще внесе законопроект, който регламентира избора на членовете на държавните и общински предприятия. Това каза заместник-председателят на БСП Кирил Добрев по време на пресконференция, предаде репортер на Агенция „Фокус“. „Табличките са вече оформени в сигнали и са десетки, обработени. Само ще отворя леко вратата за една друга българска община – Велинград. Общински съветник от ГЕРБ, общински фирми, но ще оставя думата на г-н Цветанов, защото той често ходи във Велинград - спа, релакс. Може би покрай тези неща е наясно, ако не знае ще му опресня паметта след няколко дена“, каза Добрев. По отношение на роднинското участие в бордовете, според Добрев проблемът е там, че всичко започва от ръководството на Народното събрание и свършва с редови депутати от ГЕРБ. „Колегата Таско Ерменков даде една седмица, за да преценят морално ли е или не. Тук искам да помоля народните представители от ГЕРБ - моля ви не ми звънете, не ме притеснявайте. Тази седмица е седмица на размисъл. Вие мислете, а след тази седмица ще говорим\", каза той. По думите му „депутатчета“ от ГЕРБ се вихрят по медиите и вадят аналогични схеми над схемите на БСП. „Започваме с „най-скандалната“ Община Каварна. В Каварна втора братовчедка на кмета Виктория Керчева била председател на финансовата комисия. Протоколът от Общинския съвет:  с 10 гласа „за“, 4 „против“ и 2 „въздържали се“, тя е избрана. Само да кажа, че БСП има 7 общински съветника. След като е избрана за общински съветник, Общинският съвет е избрал въпросната г-жа за председател на тази комисия“, поясни Добрев. Заместник-председателят на БСП поясни, че бившият кмет на Каварна Цонко Цонев „се вихри“ по медиите и обяснява за някакви фирми за чистота. „Този договор е подписан от Цонко за чистене на община Каварна. Протестират за средства и злоупотреби, а пък бюджетите на г-жа Ставрева се приемат с 15 гласа „за“, 0 „против“ и 0 „въздържали се“. Това е с гласовете на ГЕРБ. Всичко, което се случва в Община Каварна е подкрепено от ПП ГЕРБ. Надявам се да не ги изключат след тези „разкрития“, коментира Добрев. „Най-голямата перверзия - това е Община Брегово и човекът Милчо Лалов, който го разнасяха по всички медии. Ще ви кажа само, че фонд „Работна заплата“ в Община Брегово е колкото месечния доход на семейство Ненкови. И да сравнявате шеф на борд 28-годишен с шофьор на катафалка е меко казано перверзно. С това темата я затваряме и предлагаме решение“, каза заместник-председателят на БСП. \r\nДеница КИТАНОВА", "date": "2017.10.10", "title": "Кирил Добрев, БСП: Още тази седмица ПГ на \"БСП за България\" ще внесе законопроект, който регламентира избора на членовете на държавните и общински предприятия"}
{"url": "http://www.focus-news.net/news/2017/10/10/2445006/haskovo-politsiyata-v-harmanli-e-zadarzhala-turski-grazhdanin-zaradi-otkriti-pri-proverka-marihuana-i-gazov-pistolet-prepraven-v-boen.html", "text": "49-годишен турски гражданин е задържан в РУ Харманли, съобщиха от пресцентъра на ОДМВР - Хасково. Криминалистите от районното управление предприели проверка на адрес, обитаван от мъжа, след сигнал за съхранение на дрога. В хода на претърсването от къщата те иззели 3 полиетиленови плика със суха зелена листна маса, с тегло 1 кг. Извършеният полеви наркотест е дал характерната реакция за марихуана. В лек автомобил „Мерцедес“, ползван от мъжа, е намерен и газов пистолет, преправен в боен, и пълнител с 2 бойни патрона. Турският гражданин е задържан до 24 часа по образуваното бързо производство.", "date": "2017.10.10", "title": "Хасково: Полицията в Харманли е задържала турски гражданин заради открити при проверка марихуана и газов пистолет, преправен в боен"}
{"url": "http://www.focus-news.net/news/2017/10/10/2445007/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“-Пловдив днес ще чуете какви мерки се предприемат в община Карлово срещу битовата престъпност, касаеща най-вече малките населени места. По инициатива на кмета през изминалата седмица в Общината се е провела среща, която е била предизвикана от проблеми, свързани с битовата престъпност в районите с концентрирано ромско население, където са чести кражбите и посегателствата върху имоти и селскостопанска  продукция. Забелязва се също и неспазване на Закона за движение по пътищата – управление на неизправни автомобили и от неправоспособни шофьори с отнети свидетелства. Подробностите по темата ще чуете от кмета на Карлово д-р Емил Кабаиванов. \r\nОт Красен Краев, началник отдел “Планиране и разработка на проекти и програми” към Общината, ще разберем повече за обекта, чието изграждане започва утре там и който е част от проекта “Благоустроена градска среда на град Карлово“, финансиран от Оперативна програма „Региони в растеж 2014-2020 г.“\r\nЩе чуем и директора на Общинската библиотека в Карлово Мирослав Колев, който ще ни каже какво интересно може да очакваме още от Есенните дни на книгата.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.10.10", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2017/10/10/2445008/pazardzhik-katastrofa-mezhdu-tri-leki-avtomobila-zatrudni-trafika-na-izhoda-na-grada-v-posoka-belovo.html", "text": "Катастрофа между три леки автомобила затрудни трафика на изхода на Пазарджик в посока Белово. Няма пострадали хора при кинцидента, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че в резултат на катастрофата се е стигнало до затруднения в трафика, тъй като движението по това трасе е доста натоварено. „Катастрофата е завършила само с материални щети, направен е оглед и нормалното движение на изхода на Пазарджик в посока Белово се възстановява“, обясни Стоянов.\r\nВаня НИКОЛОВА", "date": "2017.10.10", "title": "Пазарджик: Катастрофа между три леки автомобила затрудни трафика на изхода на града в посока Белово"}
{"url": "http://www.focus-news.net/news/2017/10/10/2445009/anadolu-agency-poseshtenieto-na-turskiya-prezident-v-sarbiya-shte-bade-dominirano-ot-pregovori-za-ikonomichesko-satrudnichestvo.html", "text": "Държавният глава на Турция Реджеп Тайип Ердоган пристигна на двудневно официално посещение в Сърбия, което ще бъде доминирано от преговори за икономическо сътрудничество, предава Anadolu Agency.\r\nЕрдоган кацна късно в понеделник на международното летище в Белград, където бе посрещнат от сръбския си колега Александър Вучич, премиера Ана Бърнабич и други членове на правителството на балканската страна. \r\nЕрдоган е начело на многобройна делегация, която включва осем министри от кабинета в Анкара и близо 200 представители на бизнеса. Освен преговори на четири очи, двамата лидери се очаква да вземат участие в Турско-сръбския бизнес форум. \r\nЕрдоган ще посети крепостта Калемегдан и гробницата на Али паша – отоманска структура, реновирана със средства на Анкара. В последния ден от визитата си в Сърбия Ердоган ще посети Нови пазар, където ще се срещне с представители на мюсюлманската общност в страната. Тереза Герова", "date": "2017.10.10", "title": "Anadolu Agency: Посещението на турския президент в Сърбия ще бъде доминирано от преговори за икономическо сътрудничество"}
{"url": "http://www.focus-news.net/news/2017/10/10/2445010/kiril-dobrev-bsp-zashto-si-otide-zhivko-martinov-a-delyan-dobrev-ostana-i-zashto-ya-nyama-vsenarodnata-lyubov-za-anton-todorov.html", "text": "Защо си отиде Живко Мартинов, а Делян Добрев остана и защо я няма всенародната любов за Антон Тодоров. Това попита заместник-председателят на БСП Кирил Добрев по време на пресконференция в централата на партията, предаде репортер на Агенция „Фокус“. Добрев попита още защо има едни депутати, които са по-скъпи от други. „Няма да има таблички, няма да има схеми. Изнанада от последните две-три седмици. Само ще припомня, че всичко започна от една кампания, която стартирахме лятото. Тя се казваше „Не на страха“. Когато един депутат от ГЕРБ рекетираше и притискаше защитен свидетел на прокуратурата. Оттогава досега са стотици сигнали. Започнахме безобидно с таблички и колегите от ГЕРБ нарекоха това компроматна война. Като е компроматна война, защо валят оставки“, попита Добрев. „Ще говорим и за Валери Симеонов, който вече не е проблем на премиера, а той е национален проблем, защото думите на Валери Симеонов бяха далеч по-силни и изпълнени със съдържание от тези на Антон Тодоров“, коментира още Добрев. \r\nДеница КИТАНОВА", "date": "2017.10.10", "title": "Кирил Добрев, БСП: Защо си отиде Живко Мартинов, а Делян Добрев остана и защо я няма всенародната любов за Антон Тодоров"}
{"url": "http://www.focus-news.net/news/2017/10/10/2445011/sport-machat-mezhdu-grigor-dimitrov-i-rayan-harisan-shte-e-parvi-v-programata-za-tsentralniya-kort-v-shanhay.html", "text": "Григор Димитров ще започне в сряда участието си в турнира от сериите „Мастърс 1000“ в Шанхай. Първата ракета на България ще играе срещу американския тенисист Райън Харисън в двубой от втория кръг, който ще е първи в програмата на централния корт.\r\nМачът между двамата ще започне в 8:00 българско време.", "date": "2017.10.10", "title": "Спорт: Мачът между Григор Димитров и Райън Харисън ще е първи в програмата за централния корт в Шанхай"}
{"url": "http://www.focus-news.net/news/2017/10/10/2445012/veliko-tarnovo-vazstanoveno-e-dvizhenieto-v-dvete-lenti-po-pat-ii-55-kilifarevo-vaglevtsi.html", "text": "Възстановено е движението в двете ленти по път II-55 Килифарево - Въглевци (Проход на Републиката). Това съобщиха от пресцентъра на Агенция \"Пътна инфраструктура\".", "date": "2017.10.10", "title": "Велико Търново: Възстановено е движението в двете ленти по път II-55 Килифарево - Въглевци"}
{"url": "http://www.focus-news.net/news/2017/10/10/2445013/kiril-dobrev-za-chastichnite-mestni-izbori-izrazat-moralna-pobeda-v-rechnika-na-bsp-e-otpadak.html", "text": "Изразът „морална победа“ в речника на БСП е отпадък. Това каза заместник-председателят на БСП Кирил Добрев по време на пресконференция във връзка с частичните местни избори, предаде репортер на Агенция „Фокус“.  „Ние загубихме тези избори по начина и по системата, по която те се повеждат. Казвам го абсолютно откровено и открито. Ако трябва да говорим за Вълчи дол, там освен икономическия натиск, говорим за една коалиция между ГЕРБ, патриоти и ДПС. Една тройна коалиция, просто не знам как се вписва в морала на Валери Симеонов и в морала на патриотите участие с ДПС. Защо патриотите просто трябва да премълчават, че имат общ кандидат с ДПС. Всичко, което говорих за схеми е елемент от кампанията. Имаме една партия, която особено в по-малките общини, буквално се е сляла с властта. Съгласен съм, ако вие имате желание на следващите избори да дойдете да видите как се провежда изборна кампания в населено място с под 3-4 хил. души“, каза Добрев. По думите му тези общини са превърнати във феодални владения. Според Добрев хората в София имат далеч по-голяма свобода, тъй като не са зависими, колкото хората в малките общини. „Единственото нещо, за което ще работим е да дадем правото на хората да гласуват свободно. Нищо друго не искам. Знам, че резултатите на БСП ще дойдат от само себе си при възможност на хората да гласуват спокойно“, каза заместник-председателят на БСП.\r\nДеница КИТАНОВА", "date": "2017.10.10", "title": "Кирил Добрев за частичните местни избори: Изразът „морална победа“ в речника на БСП е отпадък"}
{"url": "http://www.focus-news.net/news/2017/10/10/2445014/afp-madrid-predupredi-lidera-na-kataluniya-da-ne-pravi-nishto-neobratimo.html", "text": "Правителството на Испания отправи предупреждения към каталунския лидер Карлес Пучдемон „да не прави нищо необратимо“ в рамките на обръщението си пред регионалния парламент, предава AFP.\r\n„Призоваваме Пучдемон да не прави нищо необратимо, да не тръгва по пътя, от който няма връщане и да не обявява едностранно независимост“, заяви пред репортери говорителят на правителството в Мадрид Иниго Мендес де Виго. Тереза Герова", "date": "2017.10.10", "title": "AFP: Мадрид предупреди лидера на Каталуния „да не прави нищо необратимо\""}
{"url": "http://www.focus-news.net/news/2017/10/10/2445015/yambol-na-gkpp-lesovo-ima-kolona-ot-okolo-3-km-ot-tovarni-avtomobili.html", "text": "На българо-турската граница на ГКПП \"Капитан Андреево\" има 2 км колона от товарни автомобили на изход, а на ГКПП \"Лесово\" се е образувала колона от около 3 км от чакащи товарни автомобили. Това сочат данни на Главна дирекция \"Гранична полиция\" към 13.30 часа, съобщиха от пресцентъра на МВР. На границата с Румъния на ГКПП \"Дунав мост-Видин\" има 2 км колона на изход и 1,5 км на вход, от товарни автомобили.\r\nНа българо-сръбската, българо-македонската и българо-гръцката граници трафикът е нормален на всички контролно-пропускателни пунктове.", "date": "2017.10.10", "title": "Ямбол: На ГКПП \"Лесово\" има колона от около 3 км от товарни автомобили"}
{"url": "http://www.focus-news.net/news/2017/10/10/2445016/mvnr-startira-protsedura-po-osvobozhdavaneto-na-hristo-stoichkov-kato-pocheten-konsul-v-ispaniya.html", "text": "Стартира процедурата по освобождаването на Христо Стоичков като почетен (нещатен) консул на Република България в Кралство Испания със седалище в Барселона и с консулски окръг, обхващащ територията на автономна област Каталуния и автономна област Арагон. Това съобщиха от пресцентъра на Министерство на външните работи (МВнР). \r\nПредстои след вътрешна съгласувателна процедура решението да бъде разгледано от Министерския съвет. \r\nХристо Стоичков е назначен за почетен консул с решение на Министерския съвет № 585 от   29 юли 2011 г. През последните няколко години дейността му като почетен консул е затруднена поради обстоятелството, че той пребивава основно в САЩ. В допълнение следва да се има предвид, че в бъдеще ефективното изпълнение на функциите на почетен консул от страна на г-н Стоичков ще бъде възпрепятствано поради усложняване на комуникацията му с официалните власти на Кралство Испания заради последните му публични изяви. \r\nКралство Испания е стратегически партньор и приятел на България, поддържаме отлични двустранни отношения на всички равнища и интензивно сътрудничество във всички области от взаимен интерес.", "date": "2017.10.10", "title": "МВнР: Стартира процедура по освобождаването на Христо Стоичков като почетен консул в Испания"}
{"url": "http://www.focus-news.net/news/2017/10/10/2445017/kyustendil-blizo-8-mln-lv-sobstveni-prihodi-e-sabrala-obshtinata-za-parvite-9-mesetsa-na-godinata.html", "text": "За първите 9 месеца на 2017 година Община Кюстендил е събрала над 7 946 718 лева собствени приходи. Това съобщи за Радио „Фокус” – Кюстендил Надя Каратова, зам.-кмет на Община Кюстендил. По думите й в сравнение със същия период на 2016 година сумата е повече с над 456 000 лева. Най-голям ръст, повече от 70%, имат приходите от продажби на услуги, стоки и продукция в резултат на стопанската дейност на общината или в сравнение с миналата година за същия период това са 742 000 лева повече, а най-голямото намаление в приходите - с над 100 000 лева, е в постъпленията от такси за детска градина, което е в резултат от освобождаването на определени категории лица от заплащане на такса за детска градина - децата родени след 1 януари 2013 година, които отговарят на определени условия, не заплащат такса за детската градина. „Това не дава отражение върху самата услуга. Ние се стремим това, че приходите от такси за детска градина спадат, да не снижава качеството, а напротив, да увеличаваме усилията си и децата да бъдат обгрижвани и възпитавани в детските заведения с по-високо качество”, каза Надя Каратова.\r\nВенцеслав ИЛЧЕВ", "date": "2017.10.10", "title": "Кюстендил: Близо 8 млн. лв. собствени приходи е събрала Общината за първите 9 месеца на годината"}
{"url": "http://www.focus-news.net/news/2017/10/10/2445018/kiril-dobrev-bsp-ne-e-za-prodan-vodim-politicheska-bitka-s-gerb-i-nyama-da-dopusnem-shum-v-stroya.html", "text": "БСП не е за продан и не се продава – водим политическа битка с ГЕРБ и няма да допуснем шум в строя. Това каза заместник-председателят на БСП Кирил Добрев по време на пресконференция в централата на партията, предаде репортер на Агенция „Фокус“.    Във връзка с коментар на Румен Овчаров, че БСП е трябвало да блокира процедурата за избор на членове на ВСС и критиката му за присъствието на Драгомир Стойнев и Кирил Добрев в ръководството на партията, заместник-председателят на БСП отговори: „За избор на членовете на ВСС договорки няма. Ако големите се бяха разбрали, нямаше да има място за малките. Понеже отваряте една вътрешнопартийна тема, искам да ви кажа, че нашият опонент е ГЕРБ. Ние водим политическата си битка с ГЕРБ. Няма да допуснем никакъв шум в строя. БСП не е за продан и не се продава. Знам, че на някой е изгодно да ни вкарат в обяснение във вътрешен режим, но ми се иска тези хора с този патос, да говорят по управляващите от ГЕРБ и персонално по Бойко Борисов“, заяви Добрев. Попитан дали БСП ще подкрепи оставката на Антон Тодоров като народен представител, Добрев коментира, че БСП ще гласува „за“ оставката му в зала и добави: „Като опозиция, всички от управляващите ни са еднакви. Ние ще подкрепим оставката на Антон Тодоров“.\r\nДеница КИТАНОВА", "date": "2017.10.10", "title": "Кирил Добрев: БСП не е за продан  – водим политическа битка с ГЕРБ и няма да допуснем шум в строя"}
{"url": "http://www.focus-news.net/news/2017/10/10/2445019/vratsa-vazstanoveno-e-dvizhenieto-v-dvete-lenti-po-pat-i-1-mezdra-lyutidol-v-rayona-na-rebarkovo.html", "text": "Възстановено е движението в двете ленти по път I-1 Мездра - Лютидол в района на Ребърково. Това съобщиха от пресцентъра на Агенция \"Пътна инфраструктура\".", "date": "2017.10.10", "title": "Враца: Възстановено е движението в двете ленти по път I-1 Мездра - Лютидол в района на Ребърково"}
{"url": "http://www.focus-news.net/news/2017/10/10/2445020/plovdiv-zapochva-izgrazhdaneto-na-nova-peshehodna-zona-v-tsentara-na-karlovo.html", "text": "Започва изграждането на пешеходна зона по ул. „Водопад“ в Карлово. Това съобщи за Радио ”Фокус” – Пловдив Красен Краев, началник отдел “Планиране и разработка на проекти и програми” към Общината. От 15.00 часа ще бъде направена първа копка на обекта, който е част от инвестиционната програма на Община Карлово, финансирана от Оперативна програма „Региони в растеж 2014-2020 г.“. „Улицата ще се превърне в една пешеходна зона, която ще бъде най-красивата част в града”, каза Краев. Улицата се намира в централната градска част на Карлово и започва от площад „20-ти юли”. Предвидено е настилката да е цветна, около нея ще има зелени пространства, пейки и зони за отдих. „В проекта са включени общо девет обекта. По някои вече се работи, други предстоят, каза Красен Краев.\r\nВ петък ще бъде поставено началото на работата по проектите и в училище и детска градина в града, с което започва изграждането на площадки в образователната инфраструктура. Предвижда се във всяка една детска градина в Карлово да бъде изградена нова детска площадка, а в училищата – спортни терени и тенис корт. Спортна зала пък ще бъде изградена в СУ ” Васил Левски” в Карлово.\r\nЦветана ТОНЧЕВА", "date": "2017.10.10", "title": "Пловдив: Започва изграждането на нова пешеходна зона в центъра на Карлово"}
{"url": "http://www.focus-news.net/news/2017/10/10/2445021/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване на Радио „Фокус“ – Пазарджик и Община Панагюрище „Панагюрище – столица на свободата“ ще отделим минути за успешното решаване на проблемите с водоснабдяването в Панагюрище и отменянето на бедственото положение в общината. Ще продължим с работата на културните институции в града като ви разкажем за историята на най-голямото читалище в Панагюрище – читалище „Виделина 1865“. Повече за работата на читалището ще чуете от неговия председател Спаска Тасева. В минутите на рубриката ни „Хора и традиции“ ще ви разкажем и за един интересен фестивал, който подготвя и реализира именно читалище „Виделина“ с подкрепата на Община Панагюрище. Става дума за Националния фестивал на старата градска и шлагерна песен „Нежни спомени“. За регламента и участниците във фестивала ще чуем повече от Ирина Пелтекова, секретар в читалището. Във втората част на предаването ни в рубриката „Минало славно“ ще ви поканим на една интересна изложба, която се открива днес в Историческия музей в Панагюрище – „60 години римско монетно съкровище село Попинци“. За най-интересните монети в нея ще разкаже Васил Кацаров, уредник и завеждащ отдел „Археология“ в музея. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.10.10", "title": "Акценти в предаването „Панагюрище – столица на свободата“ по Радио „Фокус“ – Пазарджик"}
{"url": "http://www.focus-news.net/news/2017/10/10/2445022/nadya-karatova-zam-kmet-na-kyustendil-usiliyata-na-obshtinata-sa-sasredotocheni-varhu-sabiraneto-na-danaka-varhu-motornite-prevozni-sredstva.html", "text": "Усилията на Община Кюстендил са съсредоточени върху събирането на данъка върху моторните превозни средства. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите й основният данък, който е интересен, защото там са съсредоточени усилия за събиране, е данък върху превозните средства. В сравнение с миналата година, приходите от него бележат ръст с над 4%. Събираемостта при него е много по-висока, отколкото при останалите данъчни приходи. Данък сгради и такса битови отпадъци са с намаление около 5%”, каза Надя Каратова. \"По отношение на туристическия данък към деветмесечието има едно малко намаление с около 3,7% в сравнение с миналата година, но очакванията са, че предстоят плащания, предвид изминалите празници в града. За патентния данък в сравнение със същия период на миналата година увеличението е с над 35%, но то е в резултат на новите постъпления от данъка върху таксиметровата дейност. От този данък са събрани малко повече от 58 000 лева или около 198 разрешителни за таксиметрова дейност са издадени при нас\", обясни зам.-кметът.\r\nВенцеслав ИЛЧЕВ", "date": "2017.10.10", "title": "Надя Каратова, зам.-кмет на Кюстендил: Усилията на Общината са съсредоточени върху събирането на данъка върху моторните превозни средства"}
{"url": "http://www.focus-news.net/news/2017/10/10/2445023/shumen-pochisteni-sa-dereta-i-kanali-v-selata-salmanovo-panayot-volov-lozevo-i-novosel.html", "text": "Почистени са дерета и канали в селата Салманово, Панайот Волов, Лозево и Новосел. Информация за хода на подготовката на водните обекти за есенно-зимния сезон на територията на Община Шумен бе дадена на брифинг с участието на инж. Боян Тодоров, заместник-кмет на Шумен с ресор „Строителство и екология“, Дилян Узунски, гл. експерт по отбранителна и мобилизационна подготовка и Красимир Косев, гл. специалист по превенция и защита на населението, предаде репортер на Радио „Фокус“-Шумен. Предходното почистване на обектите е било през 2015 година. В момента продължава да се работи на ул. „Димитър Благоев“ в село Новосел, прави се канавка, която ще събира скатните води и с тръби ще я отвежда в дерето. Почистена е стената на яз.„Дивдядово“, както и изпускателят с шахтата, която е била пълна с камъни. \r\n„Язовирът вече е в състояние да бъде експлоатиран и Общината има намерение да го отдаде под наем“, каза Дилян Узунски. Той посочи, че са почистени стената, мокрият и сухият откос, както и преливника на яз. „Овчарово“. Работено е по почистването и на яз. „Градище“, който е сух. Намерена е входящата шахта, почиствана е чашата на водоема, с идеята да той се използва като ретензионен при евентуален приток на вода. И трите водни обекта са общински и не са отдадени под наем. Яз. „Царев брод“ 1 е с нов наемател, който е отремонтирал изпускателния кран. „Наемателят на яз. „Друмево“ е направил корито, където да се оттича водата от изпусктаелния кран и да отива в инженерно разчетения канал, а не в петата на язовира“, каза още Узунски.\r\nИвелина ИВАНОВА", "date": "2017.10.10", "title": "Шумен: Почистени са дерета и канали в селата Салманово, Панайот Волов, Лозево и Новосел"}
{"url": "http://www.focus-news.net/news/2017/10/10/2445024/sport-izvestni-sa-17-ot-otborite-koito-shte-uchastvat-na-mondiala-v-rusiya.html", "text": "Станаха известни 17 от всичките 32 национални отбори, които ще участват на Световното първенство по футбол в Русия през 2018 година.  \r\nРусия участва като домакин. За първенството вече се класираха отборите на Бразилия, Иран, Япония, Мексико, Белгия, Южна Корея, Саудитска Арабия, Германия, Англия, Испания, Нигерия, Коста Рика, Полша, Египет, Ислания и Сърбия. От Европа ще се присъединят още 8 отбора след плейофите.", "date": "2017.10.10", "title": "Спорт: Известни са 17 от отборите, които ще участват на Мондиала в Русия"}
{"url": "http://www.focus-news.net/news/2017/10/10/2445025/dragomir-stoynev-bsp-zakonoproektat-na-bsp-sreshtu-shurobadzhanashtinata-ima-za-tsel-da-izvede-darzhavnite-i-obshtinskite-predpriyatiya-na-evropeysko-nivo.html", "text": "Законопроектът на БСП срещу шуробаджанащината има за цел да изведе държавните и общинските предприятия на европейско ниво. Това каза заместник-председателят на ПГ на „БСП за България“ Драгомир Стойнев по време на пресконференция във връзка с подготвения от БСП законопроект за назначенията в общинските и държавните предприятия, предаде репортер на Агенция „Фокус“. Стойнев обърна внимание, че общинските и държавните предприятия формират в България 10 % от БВП и 10 % от заетостта в страната. „Става въпрос за предприятия, които да работят изцяло и единствено на пазарен принцип с едно професионално ръководство“, поясни Стойнев. „Винаги съм казвал, че силата на БСП е в нейната последователност. Радвам се, че на този законопроект отново му идва времето, защото той няма да бъде предложен за първи път. В предишния парламент си направихме труда с огромни усилия да предложим този законопроект на всички народни представители. Той има основна цел да регламентира управлението на държавни и общински предприятия с над 50 % държавно или общинско участие. За съжаление тогава този законопроект бе отхвърлен“, коментира Стойнев. Той посочи, че сега БСП отново го предлага и изрази надежда да бъде приет. По думите му по този начин ще бъде регламентиран изборът на управляващите органи на държавните и общински предприятия. „За нас е изключително важно на тези постове да има знаещи, можещи, компетентни хора, които ги заемат единствено и само чрез конкурс и тези хора могат да бъдат сменени единствено и само, ако не изпълняват бизнес плана, който е залегнал при тяхното назначение“, коментира Стойнев. Във връзка с наложеното вето на Закона за отбраната и въоръжените сили от президента, Стойнев посочи, че право на президента е да върне именно този законопроект и припомни, че още по време на дебатите в пленарна зала от БСП са изразили своето мнение по него. Стойнев посочи, че не е учуден от ветото и допълни, че това е работа на държавния глава.  \r\nДеница КИТАНОВА", "date": "2017.10.10", "title": "Драгомир Стойнев, БСП: Законопроектът на БСП срещу шуробаджанащината има за цел да изведе държавните и общинските предприятия на европейско ниво"}
{"url": "http://www.focus-news.net/news/2017/10/10/2445026/konstantin-raykov-kzp-potrebitelite-na-domakinski-elektrouredi-sa-zashtiteni-samo-pri-navremenna-vyarna-i-razbiraema-informatsiya.html", "text": "За да бъдат защитени интересите на потребителите при покупка на електродомакински уреди е еднакво важно информацията за консумацията на електрическа енергия и други ресурси да бъде налична, но също така коректна и достъпно поднесена. Това заяви в Пловдив Константин Райков, член на Комисия за защита на потребителите (КЗП), при посещението си на производствена лаборатория за изпитване на такъв тип продукти по покана на Асоциацията на производителите на домакински уреди в Европа (СЕСЕД), съобщиха от пресцентъра на КЗП. \r\n„Потребителите ще могат да направят своя правилен избор при оптимално съотношение цена- качество само ако получат своевременно вярна, пълна, точна и разбираема информация за предлаганите за продажба електрически уреди. Въведени са единни етикети за всички продукти от един и същи вид, за да могат потребителите да получат стандартизирана информация за разхода на електрическа енергия, на вода и пр. Тези етикети осигуряват и допълнителна важна информация като например параметри на уреда или ниво на излъчван шум в режим на работа”, каза още Райков. \r\nТой посочи, че Комисията за защита на потребителите осъществява контрол относно спазване изискванията на законодателството за етикетиране на уредите с електрическо захранване, както при пускащите на пазара такива продукти лица, така и в търговската мрежа и онлайн пространството. \r\nПосещението на лабораторията е част от инициатива, в рамките на която на 17 октомври в зала “Рила” на София Балкан Хотел ще се състои кръгла маса на тема: „Подобряване качеството на живот и устойчиво развитие чрез иновации и енергийна ефективност при електродомакинските уреди”. Форумът е организиран от СЕСЕД България съвместно с Главна дирекция Надзор на пазара към ДАМТН и КЗП.", "date": "2017.10.10", "title": "Константин Райков, КЗП: Потребителите на домакински електроуреди са защитени само при навременна, вярна и разбираема информация"}
{"url": "http://www.focus-news.net/news/2017/10/10/2445027/plovdiv-uskoryavane-na-protsesa-po-izgrazhdaneto-na-lokalni-platna-i-krastovishta-po-patya-plovdiv-asenovgrad-be-obsadeno-na-sreshta-pri-oblastniya-upravitel-zdravko-dimitrov.html", "text": "Ускоряване на процеса по изграждането на локални платна и кръговите кръстовища по пътя Пловдив – Асеновград бе обсъдено на среща при областния управител на Пловдив Здравко Димитров, предаде репортер на Радио „Фокус”-Пловдив. На срещата бяха обсъдени и взети мерки и за разрешаване на проблемите с коригирането на напоителните и отводнителните канали, изградените мрежи, които минават през трасето. Ще бъде решен и въпросът с проекта по електрозахранването на „Тракия Икономическа зона“, който също трябва да се  приведе в съответствие с проекта за локалните платна на пътя Пловдив – Асеновград.\r\nИзграждането на кръгово кръстовище на изхода на Пловдив бе обособено в отделен проект. В момента се съгласува парцеларният план, за да се стартират отчуждителните процедури.\r\nЗа четвъртък, 12 октомври, областният управител на Пловдив организира среща с кметовете на общините Пловдив и Родопи, за да се разрешат проблемите с проектирането и да започне изграждането на един от най-важните пътни възли, които ще свързват Асеновградско шосе, Околовръстния път и Източната тангента на Пловдив. По идея на Здравко Димитров проектът за Околовръстно шосе се разделя на два етапа на проектиране – от връзката с магистрала Тракия до Коматево и от Коматево до кръговото кръстовище на изхода на Пловдив, в посока Асеновград. Областният управител се ангажира да намери решение и на проблема с железопътната линия, която пресича трасето.\r\nЦветана ТОНЧЕВА", "date": "2017.10.10", "title": "Пловдив: Ускоряване на процеса по изграждането на локални платна и кръстовища по пътя Пловдив – Асеновград бе обсъдено на среща при областния управител Здравко Димитров"}
{"url": "http://www.focus-news.net/news/2017/10/10/2445028/sofiya-dvizhenieto-e-v-edna-lenta-po-pat-i-1-sofiya-botevgrad-v-rayona-na-vrachesh-poradi-avariral-tezhkotovaren-avtomobil.html", "text": "Движението е в една лента по път I-1 София - Ботевград, в района на Врачеш, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2017.10.10", "title": "София: Движението е в една лента по път I-1 София - Ботевград, в района на Врачеш, поради аварирал тежкотоварен автомобил"}
{"url": "http://www.focus-news.net/news/2017/10/10/2445029/vyara-emilova-bsp-po-vreme-na-chastichnite-mestni-izbori-prodalzhiha-porochnite-praktiki-koito-ot-gerb-prilagat.html", "text": "По време на частичните местни избори продължиха порочните практики, които от ГЕРБ прилагат. Това каза секретарят на НС на БСП Вяра Емилова Йорданова по време на пресконференция във връзка с резултатите от частичните местни избори, предаде репортер на Агенция „Фокус“. „Направихме своя анализ. Цифрите ги знаете. Излязоха в ЦИК и в медиите. Това, което направихме като анализ на Изпълнителното бюро, можем да кажем, че имаме далеч по-голяма подкрепа за партията от тази, която сме имали на редовните местни избори през 2015 г.“, каза Емилова. По думите й по време на частичния вот и в кампанията в централата на БСП са пристигали много сигнали. Тя посочи, че е имало сигнали за силен корпоративен вот, изборен туризъм и натиск върху местното население. „При нас достигнаха сигнали от възрастни хора, че са заплашвани, че ще им бъде спряна социалната услуга „топъл обяд“, ако не отидат да гласуват с така нареченото „правилно““, коментира секретарят на НС на БСП. По думите й младежи, които кандидатстват за работа в общините са били заплашвани, че няма да бъдат назначени на работа, ако не попълнят преди това заявление за членство в съответната партия. „Имаме подадени сигнали за самия изборен ден. Кметски наместници са стояли пред изборните секции и са упражнявали натиск върху избирателите. Не на последно място говорим за много силен, напрегнат, административен ресурс, който участваше в самия изборен ден. Искам да ви попитам в едни такива условия как се правят честни избори“, допълни Емилова.  \r\nДеница КИТАНОВА", "date": "2017.10.10", "title": "Вяра Емилова, БСП: По време на частичните местни избори продължиха порочните практики, които от ГЕРБ прилагат"}
{"url": "http://www.focus-news.net/news/2017/10/10/2445030/pazardzhik-spira-se-nakazatelnoto-proizvodstvo-za-ubiystvoto-na-nachalnika-na-kabineta-na-kmeta-tatyana-stoyanova.html", "text": "Наказателното производство по случая с убийството на началника на кабинета на кмета на Пазарджик Татяна Стоянова се спира за издирване на конкретния извършител. Това съобщи за Радио „Фокус“ – Пазарджик Зорница Таскова, говорител на Софийска градска прокуратура. Тя обясни, че до този момент такъв не е визиран и полицията трябва да организира извършването на нови оперативно-издирвателни мероприятия за установяване на убиеца. Според Таскова дали в тях ще участват полицаи от Пазарджик или от София, или ще работят и двете дирекции, е въпрос на организация на работа на самата полиция. Тя допълни, че при откриване на нови факти или обстоятелства производството ще бъде възобновено. „Спиране не означава прекратяване и работата по този случай ще продължи“, заяви Таскова.„Фокус“ припомня: Началникът на кабинета на кмета на Пазарджик Татяна Стоянова бе убита на 12 януари 2015 година пред гаража си с пет куршума. Досъсебното производство, образувано от Окръжната прокуратура в Пазарджик бе прехвърлено под наблюдението на Софийска градска прокуратура в началото на февруари същата година. Срокът му бе удължаван няколко пъти като през това време бяха извършени поредица от експертизи – съдебно-медицинска, балистична ДНК-експертиза, бяха разпитани и множество свидетели.\r\nВаня НИКОЛОВА", "date": "2017.10.10", "title": "Пазарджик: Спира се наказателното производство за убийството на началника на кабинета на кмета Татяна Стоянова"}
{"url": "http://www.focus-news.net/news/2017/10/10/2445031/kyustendil-institutat-po-zemedelie-v-grada-ochakva-slaba-rekolta-ot-yabalki-zaradi-niskite-temperaturi.html", "text": "Институтът по земеделие в Кюстендил очаква слаба реколта от ябълки заради ниските температури. Това каза пред журналисти директорът на Институт по земеделие – Кюстендил професор Димитър Домозетов, предаде репортер на Радио „Фокус” – Кюстендил. Той уточни, че причината за ниските добиви е студът от месеците януари и април 2017 година. Професор Домозетов посочи, че основните ябълкови площи вече са разположени около река Струма, където е имало измръзване, като ябълкова продукция на \"първа тераса\" няма, а на \"втора тераса\" се регистрират по-добри добиви. По думите му за Кюстендилския регион е възможно добивът от декар ябълкови насаждения да падне и под 500 килограма.\r\nВенцеслав ИЛЧЕВ", "date": "2017.10.10", "title": "Кюстендил: Институтът по земеделие в града очаква слаба реколта от ябълки заради ниските температури"}
{"url": "http://www.focus-news.net/news/2017/10/10/2445032/france-24-eksperti-preduprezhdavat-che-frenskite-i-belgiyskite-yadreni-tsentrali-sa-uyazvimi-za-ataki.html", "text": "Международни експерти предупредиха за наличието на недостатъци в сигурността на френските и белгийските ядрени централи, които ги правят уязвими за атаки. Това се казва в доклад, изготвен по настояване на правозащитната организация „Грийнпийс\", предава France 24.\r\nФранция е втората в света по брой АЕЦ след САЩ. На територоята й функционират 58 ядрени централия. Белгия разполага с две. \r\nВ представения доклад седемте експерти от Франция, Германия, Великобритания и САЩ разглеждат различни сценарии за атака срещу АЕЦ в двете посочени страни и заключават, че с оглед на „много високото ниво на заплаха в Европа“, атомните електроцентрали „без съмнение са изложени на риск“. Тереза Герова", "date": "2017.10.10", "title": "France 24: Експерти предупреждават, че френските и белгийските ядрени централи са уязвими за атаки"}
{"url": "http://www.focus-news.net/news/2017/10/10/2445033/tsvetan-tsvetanov-gerb-balgariya-shte-e-domakin-na-zasedanieto-na-savmestnata-grupa-za-parlamentaren-kontrol-na-evropol-prez-mart-2018-g.html", "text": "България ще бъде домакин на заседанието на Съвместната група за парламентарен контрол на Европол. Това ще стане на 18 и 19 март 2018 година, каза в Брюксел председателят на Комисията по вътрешна сигурност и обществен ред в Народното събрание Цветан Цветанов, съобщиха от пресцентъра на ПП ГЕРБ. Той участва в учредителната среща на групата в Брюксел. Договорът за Европейския съюз дава право на Европейския парламент, съвместно с националните парламенти, да контролират Европол. Заради разногласия не бяха приети процедурните правила за работата на групата и това ще трябва да стане в България. “Работата в София ще бъде много натоварена”, обяви Цветанов, след като стана ясно, че българското председателство ще трябва да работи за сближаването на понякога твърде различни позиции.\r\nГерманската делегация беше сред тези, които не бяха съгласни с предложените процедури. Цветанов разговаря на място с германските си колеги и добави, че разговорите ще бъдат продължени по време на предстоящо негово посещение в Германия.\r\nПредседателят на ПГ на ГЕРБ Цветан Цветанов изрази надежда, че въпреки очертаващата се натоварена програма, колегите му от другите държави ще имат възможност да се запознаят и да оценят и културните и природните дадености на София и Пловдив. София е определена за европейска столица на спорта през 2018 година, а Пловдив - за европейска столица на културата за 2019 година.", "date": "2017.10.10", "title": "Цветан Цветанов, ГЕРБ: България ще е домакин на заседанието на Съвместната група за парламентарен контрол на Европол през март 2018 г."}
{"url": "http://www.focus-news.net/news/2017/10/10/2445034/shumen-za-vsichki-14-obshtinski-yazovira-sa-izgotveni-avariyni-planove.html", "text": "За всички 14 общински язовира на територията на Община Шумен са изготвени аварийни планове, съобщи на брифинг Елена Григорова, хидроспециалист от фирма, с която общината е сключила договор за поддръжка на язовирни стени, предаде репортер на Радио „Фокус“-Шумен. Тя посочи, че за водоемите са направени и досиета, работи се и по изготвяне на инструкции за експлотация, програма за технически контрол за всеки язовир и др. Елена Григорова посочи, че язовир „Дибич“ е един от обектите, на които трябва да се обръща особено внивание. „Там входната шахта е задръстена и не работи, с комплексно предписание - наше и на Главна дирекция „Язовири“, са предприети мерки и се сложиха сифони, които временно изпълняват функцията на основен изпускател“, заяви Григорова. По думите й догодина язовирът трябва да се източи и входната шахта да бъде ремонтирана.\r\nИвелина ИВАНОВА", "date": "2017.10.10", "title": "Шумен: За всички 14 общински язовира са изготвени аварийни планове"}
{"url": "http://www.focus-news.net/news/2017/10/10/2445035/stara-zagora-psiholozi-ot-stranata-shte-obmenyat-dobri-praktiki-za-preodolyavane-na-problemite-pri-podrastvashtite.html", "text": "От днес до до 13 октомври в Стара Загора за първи път се провеждат Национална среща „Дни на училищната психология“ с участието на училищни психолози, педагогически съветници и експерти по приобщаващо образование от 19 населени места в цялата страна, съобщиха от пресцентъра на Община Стара Загора. Днес тя бе открита от зам. просветния министър Таня Михайлова в общинската зала „П. Р. Славейков“. Данните сочат, че в България има 4362 училища и детски градини, в които са назначени общо 492 психолози и 705 педагогически съветници. „Днешното училище, не е училището от вчера. Динамичните процеси в обществото се фокусират върху него. Децата днес са много различни, а класната стая е пространство на многообразие. Училищните психолози придават завършен вид на училищната общност,“ заяви в приветствието си към участниците Михайлова. По думите ѝ единна рецепта за справяне с проблемите на подрастващите няма, но има добри практики, които ще бъдат споделени от специалистите в следващите дни.\r\nВ дните ще вземе участие и психологът Татяна Предова, главен експерт в Дирекция \"Достъп до образование и подкрепа на развитието\" в Министерството на образованието и науката. Срещата е посветена на обмена на добри практики за преодоляване на проблемите сред подрастващите ученици и деца. Представители на Стара Загора, Казанлък, Асеновград, Пловдив, Раднево, Гурково, Разград, Ямбол, Варна, Търговище, Гълъбово, Шумен, Чирпан, Нова Загора, с. Руен, с. Ругош, с. Скалица, с. Старо Оряхово и с. Ветрен ще дискутират и споделят личен опит от своята практика. \r\n„Психичното здраве е едно от най-важните условия за отглеждане на здраво и образовано поколение. Важно е, че има дебат, защото можем да се научим да предпазваме децата си от опасностите на нашето време“, каза при откриването областният управител Гергана Микова.\r\n В област Стара Загора има общо 121 училища, в които работят 29 педагогически съветници - (24%) и 15 психолози (12%). Този процент е недостатъчен, особено в малките населени места, където е още по-нисък. „Необходимо е да стимулираме училищните директори да назначават повече училищни психолози и педагогически съветници“, коментира началникът на РУО – Стара Загора Татяна Димитрова.\r\nОрганизатори на събитието, посветено на Световния ден на психичното здраве - 10 октомври, са инициативна група от училищни специалисти в партньорство с Община Стара Загора и Регионалното управление по образованието.", "date": "2017.10.10", "title": "Стара Загора: Психолози от страната ще обменят добри практики за преодоляване на проблемите при подрастващите"}
{"url": "http://www.focus-news.net/news/2017/10/10/2445036/ibna-balgariya-shte-bade-domakin-na-sreshta-na-varha-na-zapadnite-balkani.html", "text": "София ще бъде домакин на среща на върха на Западните Балкани, която ще бъде проведена през май 2018 г. в рамките на българското председателство на Съвета на ЕС, предава Independent Balkan News Agency.\r\nСъответното съобщение бе направено след телефонен разговор между българския премиер Бойко Борисов и председателя на Европейския съвет Доналд Туск, проведен във вторник, 10 октомври. В рамките му двамата политици са обсъдили организацията на срещата и процеса на съгласуване с други държави-членки на ЕС относно точната дата на провеждането й. \r\nРедица български политици, включително външният министър Екатерина Захариева, многократно подчертаха, че по време на председателството на България през първата половина на 2018 г. Западните Балкани ще бъдат политически приоритет. Тереза Герова", "date": "2017.10.10", "title": "IBNA: България ще бъде домакин на среща на върха на Западните Балкани"}
{"url": "http://www.focus-news.net/news/2017/10/10/2445037/yambol-gorskite-inspektori-sa-predotvratili-brakonierski-lov-v-zemlishteto-na-s-zavoy.html", "text": "Горските инспектори от Регионална дирекция по горите – Сливен са предотвратили бракониерски лов в землището на с. Завой, общ. Тунджа, съобщиха от пресцентъра на Изпълнителна агенция по горите. Служителите по горите извършвали рутинна проверка, когато забелязали микробус, от който със силен фар са осветявани земеделски площи. Проверяващите установяват, че лицето в автомобила е с гладкоцевно оръжие с патрон в цевта, за което не притежава документ.  \r\nОръжието, боеприпасите и прожекторът с акумулаторна батерия са задържани. Работата по случая продължава от органите на МВР.", "date": "2017.10.10", "title": "Ямбол: Горските инспектори са предотвратили бракониерски лов в землището на с. Завой"}
{"url": "http://www.focus-news.net/news/2017/10/10/2445038/smolyan-za-poredna-godina-v-grada-shte-se-otbelezhi-svetovniyat-den-na-hodeneto.html", "text": "За поредна година в Смолян ще се отбележи Световният ден на ходенето, съобщиха от пресцентъра на Община Смолян. Стартът ще бъде даден на 14 октомври (събота) от 10,30 часа. Походът ще започна от пешеходната зона на пл. „Свобода” до резерват „Амзово”, трасето е с дължина 4,6 км. Община Смолян провежда и участва в Световния ден на ходенето повече от 11 години. Проявата цели популяризиране на ходенето като ефективна и лесна за практикуване двигателна активност за хора от всички възрастови групи. Организатори на национално ниво са Министерството на младежта и спорта, Българската асоциация „Спорт за всички” /БАСВ/, а на местно ниво Община Смолян в партньорство със сдружение „Фън ин дъ маунтин“ и всички институции и организации, имащи отношение към здравето и спорта. В Световен мащаб проявата се подкрепя от Международния Олимпийски комитет. Събитието се провежда винаги през месец октомври. \r\nИ през тази година Световният ден на ходенето в гр. Смолян е определено за централно събитие в страната. \r\nОрганизаторите са подготвили томбола, различни игри и много лакомства за участниците.\r\nПроявата е част от събитията, свързани с отбелязването на 105 години от Освобождението на Родопите и е включена в Спортния календар на община Смолян.", "date": "2017.10.10", "title": "Смолян: За поредна година в града ще се отбележи Световният ден на ходенето"}
{"url": "http://www.focus-news.net/news/2017/10/10/2445039/d-r-emil-kabaivanov-kmet-na-karlovo-mestna-i-darzhavna-vlast-tryabva-da-obedinim-usiliyata-si-i-da-se-opitame-da-reshim-vaprosa-s-nezakonnite-zhilishta-prez-sledvashtite-5-godini.html", "text": "Държавата трябва да подпомогне общините за преобразуването на земеделски земи, които не се ползват по предназначение и за приобщаването им към регулацията на населените места, за да се предоставят на роми, които искат жилища. Тази практика предлага община Карлово за решаване на въпроса с незаконно пребиваващите и нерегламентираните постройки в общините. Това съобщи в интервю за предаването „Часът на Карлово” на Радио „Фокус” – Пловдив кметът на Карлово д-р Емил Кабаиванов. По думите му проблемът е хроничен и касае цялата държава. Но този проблем не може да бъде решен без подкрепата на държавата. Той стои на дневен ред и пред община Карлово. „Земите, които сега не се ползват, защото в тях вече има самонастанили се роми, трябва да бъдат разделени на малки парцели и всички, които желаят да построят жилища да си ги закупят, за да притежават редовни документи и актове за собственост”, смята кметът Кабаиванов. Така всичко, което е незаконно може да бъде съборено. „Тук трябва да ни помогне държавата, тъй като сега тази процедура е много сложна и затова местната и държавна власт трябва да обединим усилията и да се опитаме през следващите 5 години да решим въпроса с незаконните жилища”, каза Кабаиванов. Той добави, че ромите в Карлово, като не притежават законни жилища, не плащат ток и вода. Общините им съставят актове за административни нарушения, но като нямат постоянен адрес, те не могат да ги санкционират материално и се получава една порочна безнаказаност, която не трябва да продължава. „Лесно е да се започне събаряне на незаконните постройки, но преди тези акции трябва да бъде решен въпросът с жилищата. Като ги съборим къде ще живеят след това тези хора? Ще дойдат пред Общината и ние трябва да им осигурим къде да живеят“, каза още кметът на Карлово. Затова именно според него трябва да се преобразуват тези земеделски земи и да се пуснат за продажба. Според Кабаиванов по селата тези земи ще бъдат на минимална стойност и ще бъдат минимално допустими, до около 300 дка, за да си ги закупят хората, да си построят законни къщи и да почнат да плащат данъци. „Вярно е, че сега им е по-изгодно, защото нямайки законна собственост те не плащат нито данък сграда, нито такса смет, често се закачат към уличното осветление и не плащат ток, незаконно се връзват и към водата и не плащат и вода”, добави Кабаиванов. По думите му те са част от обществото и след като искат да ползват облагите на социалната, на пенсионната система и на образователната, те трябва да си изпълняват ангажиментите като граждани на общината и на държавата.\r\nЦветана ТОНЧЕВА", "date": "2017.10.10", "title": "Д-р Емил Кабаиванов, кмет на Карлово: Местна и държавна власт трябва да обединим усилията си и да се опитаме да решим въпроса с незаконните жилища през следващите 5 години"}
{"url": "http://www.focus-news.net/news/2017/10/10/2445040/veliko-tarnovo-dadoha-hod-na-deloto-cherveite-za-vaorazhen-grabezh-v-tsentara-na-grada.html", "text": "Окръжният съд във Велико Търново даде ход на делото срещу братята Илия и Станчо Станчеви с прякори Червеите. Двамата са обвинени в грабеж, придружен с опит за убийство (по отношение на Илия Станчев – и за незаконно притежание на оръжие), съобщиха от пресцентъра на Съда.\r\nПострадалите Карамфил Бижев и Альоша Атев бяха конституирани като частни обвинители и граждански ищци по делото. Карамфил Бижев предяви граждански иск срещу подсъдимите, които (солидарно помежду си) да му заплатят 200 000 лева като обезщетение за претърпените от него неимуществени вреди и 250 лева обезщетение за имуществени вреди, ведно с лихвите от момента на извършване на деянието до окончателното му изплащане. Альоша Атев предяви граждански иск за 20 000 лева като обезщетение за неимуществени вреди срещу подсъдимите (също солидарно).\r\nПострадалият Айдън Юсеинов не пожела да се възползва от правото си да бъде конституиран в качеството на частен обвинител и граждански ищец и няма да бъде страна по делото в по-нататъшния му ход, а само свидетел.\r\nСлед проведено предварително изслушване, страните изявиха своето желание делото да премине по реда на глава 27 на НПК по хипотезата на чл. 371 ал. 1  – „Подсъдимият и неговият защитник, гражданският ищец, частният обвинител и техните повереници могат да дадат съгласие да не се провежда разпит на всички или на някои свидетели и вещи лица, а при постановяване на присъдата непосредствено да се ползва съдържанието на съответните протоколи и експертни заключения от досъдебното производство“.\r\nСъдът определи в петдневен срок страните да предоставят своите списъци със свидетели и вещи лица по делото, за които се съгласяват да не се провежда разпит пред съда и ще се приемат техните показания и експертни заключения от досъдебното производство.\r\nПри провеждане на делото по този ред (за разлика от този по чл. 371 ал. 2 от НПК), подсъдимите не признават всички факти и обстоятелства от обвинителния акт на прокуратурата и съответно не се  ползват от предвидената в чл. 58а от НК редукция на наказанията.„Фокус“ припомня, че двамата братя са обвинени, затова, че на 18 януари 2016 г., около 23.00 часа, в град Велико Търново, в съучастие като извършители, като за Станчо С. деянието е при условията на опасен рецидив, отнели чужди движими вещи – сумата от 250 лева от владението на Карамфил Якимов Бижев, с намерението противозаконно да ги присвоят, като след заварване на мястото на престъплението, за да запазят владението на откраднатите вещи, употребили сила – нанасяне на удари с метална щанга в областта на главата на Карамфил Бижев и възпроизвеждане на изстрели с пистолет, срещу Карамфил Бижев от гр. Велико Търново, Айдън Ахмедов Хюсеинов от гр. София и Альоша Сашев Атев от гр. Велико Търново, като деянието е придружено с опит за убийство на Карамфил Бижев, Айдън Ахмедов Хюсеинов и Альоша Сашев Атев.\r\nИлия С. е обвинен и за това, че на същата дата и място е държал огнестрелно оръжие – пистолет и пет броя боеприпаси – патрони кал. 9 по 18 мм, без да има за това надлежно разрешение по смисъла на чл. 50, ал. 3 от ЗОБВВПИ-престъпление по чл. 339, ал. 1 от НК.\r\nИлия С. и Станчо С. са задържани с мярка за неотклонение „задържане под стража“.\r\nСледващото заседание по делото ще се проведе на 24 октомври 2017 г. от 10.15 часа.", "date": "2017.10.10", "title": "Велико Търново: Дадоха ход на делото „Червеите“ – за въоръжен грабеж в центъра на града"}
{"url": "http://www.focus-news.net/news/2017/10/10/2445041/tass-rusiya-obyavi-che-ikonomicheskata-infrastruktura-na-islyamska-darzhava-v-siriya-e-unishtozhena.html", "text": "Министерството на отбраната на Руската федерация обяви, че близкоизточната радикална групировка вече не разполага в Сирия с източници на финансиране, които да бъдат използвани за придобиване на оръжия и боеприпаси. Икономическата инфраструктура на терористичната организация там е напълно унищожена, увери говорителят на военното ведомство в Москва Игор Конашенков, предава TACC.\r\n„Руските ВКС са унищожили икономическата инфраструктура на „Ислямска държава“ в Сирия и пресичат всички опити на терористите да възстановят на добива и незаконната продажба на въглеводороди в Сирия. Източници за финансиране за покупки на оръжия и боеприпаси от „Ислямска държава“ в Сирия вече няма“, увери Конашенков.. Тереза Герова", "date": "2017.10.10", "title": "ТАСС: Русия обяви, че икономическата инфраструктура на „Ислямска държава“ в Сирия е унищожена"}
{"url": "http://www.focus-news.net/news/2017/10/10/2445042/v-ministerskiya-savet-shte-se-provede-brifing-vav-vrazka-s-emko.html", "text": "От 17.00 часа в Министерския съвет ще се проведе брифинг, на който ще бъдат представени резултатите от разговорите за разрешаване на проблемите пред „Емко“. Това съобщиха от правителствената информационна служба", "date": "2017.10.10", "title": "В Министерския съвет ще се проведе брифинг във връзка с „Емко“"}
{"url": "http://www.focus-news.net/news/2017/10/10/2445043/smolyan-za-poredna-godina-obshtinata-shte-bade-domakin-na-initsiativata-menidzhar-za-edin-den.html", "text": "За поредна година Община Смолян ще бъде домакин на инициативата „Мениджър за един ден”, съобщиха от пресцентъра на Общината. На 12 октомври ученици от ОУ „Юрий Гагарин” и ППМГ „Васил Левски” ще имат възможност да съпреживеят един реален работен ден от управлението на общинската администрация. На този ден, от 9,00 до 13,00 часа, младите хора ще заемат ключови постове - на кмет, заместник-кметове, секретар, директори на дирекции и ще ръководят Община Смолян. От 13,00 часа в зала 247 ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n“Мениджър за един ден” е сред най-популярните инициативи на Джуниър Ачийвмънт България. Тя се провежда ежегодно в над 100 държави по целия свят. В нея винаги се включват, както висши държавни управници, така и утвърдени мениджъри от всички сфери на бизнеса и обществения живот. \r\nИнициативата „Мениджър за един ден” се организира за шестнадесета поредна година от фондация „Джуниър Ачийвмънт България”. Мисията на фондацията е да подготвя младите хора за успешното им реализиране на все по-конкурентния пазар на труда и превръщането им във финансово грамотни и социално отговорни бизнес лидери.", "date": "2017.10.10", "title": "Смолян: За поредна година Общината ще бъде домакин на инициативата „Мениджър за един ден”"}
{"url": "http://www.focus-news.net/news/2017/10/10/2445044/blagoevgrad-zhena-e-blasnata-ot-lek-avtomobil-na-peshehodna-pateka-v-rayona-na-vii-su-kuzman-shapkarev.html", "text": "Жена е блъсната от лек автомобил на пешеходна пътека в района на VII СУ „Кузман Шапкарев“ в Благоевград. Това съобщиха за Радио „Фокус“ – Пирин от Спешен център – Благоевград. Инцидентът е станал около 13.00 часа. Пострадалата е била транспортирана в спешното отделение на Многопрофилна болница за активно лечение – Благоевград. На място на инцидента веднага е бил изпратен екип на полицията, който да изясни причините за възникването на произшествието.\r\nВ областния център около 14.00 часа е възникнала още една катастрофа, при която леко пострадала е жена. Пътнотранспортното произшествие се е случило на изхода на кв. „Грамада“. Ударили са се джип и автомобил на Пътна помощ. В сблъсъка е пострадала жената, която е била зад волана на джипа. Тя е откарана в спешно отделение. Извикана е полиция за изясняване причините за инцидента. По първоначална информация колата на Пътна помощ е отнела предимството на джипа.\r\nЛивия НИНОВА", "date": "2017.10.10", "title": "Благоевград: Жена е блъсната от лек автомобил на пешеходна пътека в района на VII СУ „Кузман Шапкарев“"}
{"url": "http://www.focus-news.net/news/2017/10/10/2445045/kostadin-dimitrov-kmet-na-plovdivskiya-rayon-trakiya-dvoyno-poveche-barbekyuta-shte-badat-postaveni-v-park-lauta-sled-kato-neizvestni-razbiha-dosega-sashtestvuvashtite.html", "text": "Двойно повече барбекюта ще бъдат поставени в парк „Лаута” в Пловдив, след като неизвестни разбиха досега съществуващите. Това съобщи за Радио „Фокус” – Пловдив кметът на район „Тракия“ Костадин Димитров. Намеренията на районната администрация са вместо съществуващите досега три барбекюта да бъдат поставени общо шест. Две от тях ще бъдат дарение. По думите на кмета на района много граждани, обществени организации и сдружения са изразили възмущение от вандалския акт и е получил подкрепа за възстановяването на разрушените барбекюта в парка.\r\nДиректорът на Комплекса за социални услуги „Свети Георги“ Апостол Делев е изразил съпричастност и готовност да помогнат с доброволен труд по време на изграждането на новите барбекюта в зоната за пикник.\r\nЦветана ТОНЧЕВА", "date": "2017.10.10", "title": "Костадин Димитров, кмет на пловдивския район \"Тракия\": Двойно повече барбекюта ще бъдат поставени в парк „Лаута”, след като неизвестни разбиха досега съществуващите"}
{"url": "http://www.focus-news.net/news/2017/10/10/2445046/shumen-okrazhnata-prokuratura-privezhda-v-izpalnenie-20-godishna-efektivna-prisada-na-radoslav-zlatev-ubil-rodnata-si-mayka.html", "text": "Окръжната прокуратура в Шумен привежда в изпълнение влязла в сила присъда на Радослав Златев, убил родната си майка, съобщиха от пресцентъра на Апелативна прокуратура – Варна. \r\n26-годишният мъж бе осъден през 2016 г. от състав на Шуменския окръжен съд първоначално на 30 години лишаване от свобода при строг режим за умишленото убийство на майка си, по обвинителен акт на Окръжната прокуратура в Шумен. \r\nАпелативният съд  във Варна със свое решение изменил присъдата му, като намалил размера на наложеното наказание на Златев от 30 години лишаване от свобода на 20 години затвор. \r\nВърховният касационен съд  със свое решение оставил в сила съдебния акт на Апелативния съд във Варна и така окончателната 20-годишна ефективна присъда на Радослав Златев влязла в сила на 29 септември 2017 г.  \r\nУбийството било извършено на 2 декември 2015 г. Златев, който тогава бил на 24 години, бил подразнен от отказа на майка му да му даде чаша с вода. С нож той подгонил 50-годишната жена, като й нанесъл удари с кухненски нож. \r\nСлучайни свидетели на разправията пред входа на кооперацията на ул. „Света гора“ в Шумен сигнализирали полицията. На мястото на инцидента служителите намерили тялото на пострадалата жена. Златев се опитал да избяга, но бил задържан. \r\nНаказанието 20 години лишаване от свобода при строг режим осъденият Златев ще изтърпи в ловешкия затвор.", "date": "2017.10.10", "title": "Шумен: Окръжната прокуратура привежда в изпълнение 20-годишна ефективна присъда на Радослав Златев, убил родната си майка"}
{"url": "http://www.focus-news.net/news/2017/10/10/2445047/redzhep-tayip-erdogan-turtsiya-shte-boykotira-sreshtite-s-poslanika-na-sasht-v-ankara.html", "text": "Турция ще бойкотира срещи с посланика САЩ в Анкара, тъй като вече не го признава за представител на Вашингтон в страната. Това заяви президентът Реджеп Тайип Ердоган в рамките на посещението си в Сърбия, предава AFP.\r\nДжон Бас скоро ще напусне страната, за да поеме ново назначение като представител на САЩ в Афганистан. \r\n\"Не гледаме на (Бас) като представител на САЩ в Турция\", подчерта Ердоган пресконференция със сръбския президент Александър Вучич в Белград. Тереза Герова", "date": "2017.10.10", "title": "Реджеп Тайип Ердоган: Турция ще бойкотира срещите с посланика на САЩ в Анкара"}
{"url": "http://www.focus-news.net/news/2017/10/10/2445048/tsvetan-tsvetanov-gerb-grupata-za-parlamentaren-kontrol-na-evropol-shte-diskutira-v-balgariya-badeshteto-na-zapadnite-balkani-i-borbata-s-terorizma.html", "text": "Западните Балкани и състоянието на сигурност в региона да бъдат част от дневния ред на Съвместната група за парламентарен контрол на Европол, предложи в Брюксел председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов, съобщиха от пресцентъра на ПП ГЕРБ. Той участва в учредителната среща на групата и в рамките на нея проведе разговор с председателя на Комисията за граждански права, правосъдие и вътрешни работи в Европейския парламент Клод Мораес. \r\nПо време на разговора с Мораес Цветанов обяви, че е важно акценти в дневния ред на следващото заседание да бъдат Западните Балкани, борбата с тероризма и усилията за опазване на сигурността на външните граници на Европейския съюз. Цветан Цветанов предложи на заседанието през март 2018 г. в София да бъдат поканени като наблюдатели представители на парламентите на страните от Западните Балкани и Турция. Предложението ще бъде обсъдено. \r\nИма идея в работата на групата в София да бъдат обсъдени и начини за борба с киберпрестъпленията, а в заседанието да вземат участие и еврокомисарите Мария Габриел, отговаряща за цифровото общество и икономика и Джулиян Кинг, отговарящ за сигурността.", "date": "2017.10.10", "title": "Цветан Цветанов, ГЕРБ: Групата за парламентарен контрол на Европол ще дискутира в България бъдещето на Западните Балкани и борбата с тероризма"}
{"url": "http://www.focus-news.net/news/2017/10/10/2445049/aleksandar-vuchich-za-otnosheniyata-s-turtsiya-ne-sme-v-1389-g-kakto-nyakoi-si-mislyat.html", "text": "В рамките на пресконференция, свикана след срещата с турския държавен глава Реджеп Тайип Ердоган, държавният глава на Сърбия изрази надежди, че двустранните отношения между Белград и Анкара ще се подобряват в бъдеще, предава B92.\r\n„Не сме в 1389 г., както някои мислят, вече е 2017 г. Искаме най-добрите възможни отношения с Турция, те са важни за интересите и бъдещето на Сърбия\", подчерта  Вучич.\r\nНа свой ред Ердоган отбеляза, че винаги ще има и такива, които да критикуват  укрепването на приятелството на двете страни, но те не бива да бъдат фактор, който да възпрепятства укрепването на двустранните връзки. \r\n„Няма да гледаме кой говори, какво коментира. След труден период достигнахме до положението, в което се намираме сега. Искаме да направим големи стъпки със Сърбия, но и с всички държави на Балканките, за да разрешим проблемите“, коментира Ердоган, допълвайки, че за тази цел е необходимо „да работим заедно“.Агенция „Фокус“ припомня: \r\n1389 г. е белязана от битката на Косово поле на 28 юни (Видовден) между войските на сръбския княз Лазар Хребелянович, подпомагани от отрядите на Вук Бранкович, босненски отряди начело с Влатко Вукович от една страна, и османската войска, командвана от султан Мурад I. В хода на битката сръбският велможа Милош Обилич успява с измама да се добере до шатрата на султана и да го убие. Османските отряди, командвани от Баязид Йълдъръм, успяват да отблъснат сръбските сили и да пленят княз Лазар, който по-късно бил обезглавен над трупа на Мурад по заповед на новия османски владетел. Противоречивите извори не позволяват да се определи ясно изходът на Косовската битка, но в по-новите изследвания се налага тезата, че не може да става дума за разгромно поражение на сърбите. Тереза Герова", "date": "2017.10.10", "title": "Александър Вучич за отношенията с Турция: Не сме в 1389 г., както някои си мислят"}
{"url": "http://www.focus-news.net/news/2017/10/10/2445050/plamen-beykov-organizator-edna-ot-tselite-na-festivala-na-starata-gradska-pesen-georgi-beykov-e-da-usetyat-mladite-romantikata-na-minaloto.html", "text": "Една от целите на събития като Националния фестивал на Старата градска песен „Георги Бейков“ е да помогне на младите да усетят романтиката на миналото. Това каза в предаването „Добре дошли в Свищов“ наРадио „Фокус“ – Велико Търново един от организаторите и председател на журито, което оценява участниците - Пламен Бейков. Според него духът на старата градска песен е жив и днес, но той се пази в исторически градове, където миналото се цени. Такъв град е и Свищов. „Изказвам благодарности на Община Свищов и на Първо българско народно читалище „Еленка и Кирил Аврамови“, защото Свищов със своя облик, със свята архитектура, със своята история и спомените за хората, които са проводници за развитието на западно-европейската култура в България, подхранва този исторически спомен, тази историческа памет“, каза още Пламен Бейков. Това, по думите му, вдъхновява и хората да се обръщат към миналото и да търсят постоянна връзка с него. „Причината в Свищов тези спомени да са толкова ярки, е че всяко едно кътче от града и всеки един жител има какво да каже за миналото и с какво да помогне за бъдещето развитие. Това е и една от причините подобни събития да имат успех. Това е изворът на вдъхновението – да изпълняват тези песни. Ние се надяваме с този фестивал да допринесем и по-младите поколения да усетят романтиката на старата градска песен и отминалите времена“, допълни Бвейков.\r\nЛуиза ТРАНЧЕВА", "date": "2017.10.10", "title": "Пламен Бейков, организатор: Една от целите на фестивала на Старата градска песен „Георги Бейков“ е да усетят младите романтиката на миналото"}
{"url": "http://www.focus-news.net/news/2017/10/10/2445051/ministar-nikolina-angelkova-se-sreshtna-s-benedeto-dela-vedova-zam-ministar-na-ministerstvoto-na-vanshnite-raboti-na-italiya.html", "text": "Италия е сред основните целеви туристически пазари за България. Работим последователно и целенасочено, за да привличаме все повече италиански посетители. Това заяви министърът на туризма Николина Ангелкова по време на срещата си с Бенедето Дела Ведова, заместник- министър на министерството на външните работи на Италия и Н. Пр. Стефано Балди, посланик на Италия в София, съобщиха от пресцентъра на Министерството на туризма. По време на разговорите министър Ангелкова представи основните събития, които ведомството подготвя и ще бъдат включени в календара на българското председателство на Съвета на Европейския съюз. \r\nОчакваме италианския министър на културните ценности и туризма Дарио Франческини да бъде част от министерската среща, която ще се проведе през февруари следващата година, заяви министър Ангелкова. И допълни, че друго интересно събитие, в което страната може да се включи, е на тема туризъм и енергетика и ще се проведе в рамките на Дунавската стратегия през май догодина. \r\nМинистър Ангелкова посочи още, че двете страни имат много добри взаимоотношения в сферата на туризма, а страната посреща все повече гости от Италия. Според статистическите данни за периода януари-август италианските туристите у нас са над 114 хил., което е ръст от повече от 20% спрямо същия период на миналата година. А само за месец август ръстът е 21 процента, което означава, че в България са дошли повече от 22 хил. италианци. Те пътуват в цялата страна и посещават както морето, така и културно-исторически обекти, обясни министър Ангелкова в отговор на Ведова, какво посещават у нас гостите от Италия. Италианците търсят нови дестинации и променят посоките си за пътуване, в последните години, коментира Бенедето Дела Ведова. \r\nСъвместни дейности между Пловдив и италианския град Матера също бяха коментирани по време на срещата. Двата града са определени за Европейска столица за културата 2019 г.", "date": "2017.10.10", "title": "Министър Николина Ангелкова се срещна с Бенедето Дела Ведова, зам.-министър на Министерството на външните работи на Италия"}
{"url": "http://www.focus-news.net/news/2017/10/10/2445052/ispanski-naroden-predstavitel-madrid-razpolaga-s-alternativi-za-spravyane-s-katalunskata-kriza.html", "text": "Рафаел Ернандо, член на Работническата партия на Испания заяви във вторник, че правителството разполага с „по-изпипани“ начини за справяне с каталунската криза, пише El Pais. Ернандо, който е говорител на най-голямата опозиционна партия в испанския парламент, е заявил това във вторник на пресконференция. Вестникът пояснява, че Ернандо има предвид алтернативи на прилагането на член 155 от Конституцията, който би отнел автономните права на Каталуния. \r\nПо неговите думи, исканията за вкарването в сили на чл. 155 не съвпадат точно с мнението на премира Мариано Рахой, но говорителят подчерта, че възможността все още е на масата. Ернандо добави още, че „Правителството разполага с всички инструменти за да се справи с този недемократичен преврат, като те на са базирани върху член 155 от Конституцията. Те са основани на изцяло законни рамки и нашата правосъдна система“.\r\nАгенция „Фокус“ припомня, че малко след проведения референдум за независимост на Каталуния, премиерът Мариано Рахой свика съвещание на правителството и опозицията, като обаче не стана ясно какво точно решение е взето на срещата.  Цанко Цолов", "date": "2017.10.10", "title": "Испански народен представител: Мадрид разполага с алтернативи за справяне с каталунската криза"}
{"url": "http://www.focus-news.net/news/2017/10/10/2445053/ministar-boil-banov-napravi-iznenadvashta-proverka-na-mogilite-kray-karanovo.html", "text": "Министърът на културата Боил Банов направи днес изненадваща проверка на „Източна могила” и Селищна могила край с. Караново. Министър Банов и екипът му установиха на място състоянието на археологическите обекти. Това съобщиха от пресцентъра на Министерство на културата.\r\nВ кратки срокове Министерството на културата ще вземе мерки за укрепване и съхранение на обектите. \r\nОт 2008 г. при старта на разкопките за двата обекта общо Министерството на културата е отпуснало 18 хил. лв. за археологическо проучване. През 2013 г. – 10 хил. лв., през 2014 г. – още 30 хил. лв. за проучване и консервация. \r\nКарановската Селищна могила е едно от най-големите праисторически селища в България и Европа. Обитавана е от средата на VI до II хилядолетие пр. н. е. Тя е висока 13 м с диаметър при основата 250/150 м. Проучена е площ от 1700 кв. м. Установени са 7 основни културни пласта, които се отнасят към неолита, халколита и бронзовата епоха. Те я богата съкровищница на археологичеки находки от най-дълбока древност. \r\n„Източната могила” се намира на 980 м. североизточно от центъра на селото. Тя притежава статут на единична археологическа недвижима културна ценност. \r\nПри спасителните проучвания, провеждани от археолога д-р Веселин Игнатов на Източната могила, през 2008 г. се открива погребение на тракийски владетел, който според древнотракийския обичай е погребан със своята колесница, датирана от средата на І век след Христа. Открити са и други изключително ценни находки.", "date": "2017.10.10", "title": "Министър Боил Банов направи изненадваща проверка на могилите край Караново"}
{"url": "http://www.focus-news.net/news/2017/10/10/2445054/benovska-i-kiril-dobrev-v-lyuta-razpraviya-za-mediite-izborite-i-ikonomicheskiya-rastezh.html", "text": "На днешната пресконференция на БСП, от която отсъстваше председателят Нинова, оргсекретарят Кирил Добрев отново разказа за шуробаджанащината и нападението на журналисти от страна на управляващите, съобщиха от  екипа на предаването „Беновска пита” по Канал 3 и К2. Ето какво се случи след това:\r\nИлиана Беновска: Дълбокоуважаеми г-н Добрев, казвам го неслучайно в началото! Поздравявам Ви за патоса, с който изтъкнахте „шуробаджанащината” и нападенията в ефир над журналисти. Ще си позволя няколко въпроса по този повод. Моля Ви, сложете си ръка на сърцето и погледнете тук, вдясно от мен това хубаво момиче - Деница Гацинска, репортер в „Радио К2”, за която, Вие, лично ме помолихте да не Ви задава едни въпроси в Народното събрание, така ли беше?\r\nКирил Добрев: Имал съм разговор с Вас, но не на тази тема. Ако искате, можем да влезем в детайли в разговора?\r\nИлиана Беновска: Не на тази тема?!\r\nКирил Добрев: Не на тази тема! Ето, с ръка на сърцето Ви го казвам!\r\nИлиана Беновска: Коя е тази тема?\r\nКирил Добрев: Задайте ми въпрос и аз ще Ви отговоря, няма никакви проблеми!\r\nИлиана Беновска: Темата беше защо Вие ще излезете от парламента, има ли атака срещу Вас, за да останете само в ИБ? Така ли беше?\r\nКирил Добрев: Това въпрос ли е?\r\nИлиана Беновска: Това беше темата. Не, не съм приключила. Вторият ми въпрос по тази тема е: Знаете ли, че има устна забрана от страна на лидера Корнелия Нинова да идват народни представители и представители на ръководството на БСП в „Радио К2” и лично при мен в „Беновска пита” в „Канал 3” и при нас идват само онези депутати или партийни функционери, които сами решават, а пресцентърът им забранява? Моля, ако нямате отговор да изследвате този въпрос. И лично Вас да Ви попитам колко пъти Ви каних и Вие не дойдохте? Надявам се да се осмелите без партийно разрешение!\r\nИ сега по политики. Защо скромно и мълчаливо премълчавате, че загубихте изборите в две много малки населени места, частичните местни избори – Вълчи дол и Трън? И как на този фон се каните да спечелите София - виждам, че сте се активизирали - след като не можете да спечелите в две села? \r\nИ последен въпрос: Красимир Янков, Ваш колега в БСП и претендент за председателското място на предишния конгрес, заяви, че „БСП се занимава с битовизми“, а не с политики. И по този повод да питам и г-н Стойнев: Защо премълчавате, че България е четвърта по БВП и пета по икономически растеж в Европа по изследването на Евростат? И кога ще чуем мнението Ви за предстоящия бюджет, кога ще го видим - Вие казвате, че имате готов, за да говорим за политики? Благодаря!\r\nКирил Добрев: По битовизмите, Беновска. По първия въпрос за разговора с репортерката Гацинска, е свързан с последния, който се нарича Красимир Янков. По една и съща релация бяха и двата въпроса, ето с ръка на сърцето, ти, знаеш много добре!\r\nИлиана Беновска: Какво беше?\r\nКирил Добрев: Но ако държиш личните разговори да станат достояние, аз мога да отворя и други разговори, които сме водили, свързани с лицето Георги Гергов и т.н.\r\nИлиана Беновска: Давай! И за Бойко Борисов също можем да кажем! Нали?\r\nКирил Добрев: И за Бойко Борисов можем да кажем…Но никога, аз все си мисля, че трябва да има някаква хигиена и някаква граница в разговорите, ако искаш да ни продължат. Но никога, по никакъв повод, гледам те в очите и ти казвам, не съм искал редакционна намеса на каквото и да било! Обратно, двамата с теб сме коментирали нещо, което е излязло и сме го обсъждали. Можем да спрем и да го обсъждаме! По-нататък, дали има забрана за „Радио К2” и „Канал 3”.\r\nИлиана Беновска: И за „Беновска пита” специално!\r\nКирил Добрев: И за „Беновска пита“. Връщам те на няколко пресконференции, на които зададох въпрос: Вие с Антон Тодоров ортаци ли сте и общо предаване ли водите?\r\nИлиана Беновска: Не!\r\nКирил Добрев: Докато има предаване такова, като на Антон Тодоров, в което се плюе и храчи по народни представители от БСП, БСП няма да участва в такова предаване!\r\nИлиана Беновска: В „Радио К2” няма такова предаване и в „Канал 3” вече няма такова предаване!\r\nКирил Добрев: Направи си пресконференция и си я води ти!\r\nИлиана Беновска: Ще си направя! Отговори ми, в К2 няма!\r\nКирил Добрев: Никога, по никакъв предлог няма да премълча резултатите от изборите. За мен, за нас вече изразът „морални победи” не съществува! Да, ние загубихме тези избори! До мен е секретарят в отдел „избори”, който ще Ви даде допълнителна информация. Аз няма да избягам от политическия въпрос и политическата отговорност. \r\nИ ,какво беше… По политиките ли беше?\r\nИлиана Беновска: Кога ще ми гостуваш?\r\nКирил Добрев: Дали ще ви гостувам или не ,все пак, е въпрос на личен избор. А преди това трябва да минем , отзад, през тези прекрасни дами, които отговарят за участията по медиите.\r\nИлиана Беновска: За да забранят. Добре.\r\nКирил Добрев: Ние загубихме тези избори по начина и по системата, по която те се провеждат, казвам го абсолютно откровено и открито. Ако трябва да говорим за Вълчи дол, там говорим за една, освен икономическите интереси, освен икономическия натиск, говорим и за една коалиция между ГЕРБ, „Патриоти” и ДПС. Една тройна коалиция, която не знам как се вписва в морала на Валери Симеонов и на „Патриотите” участие с ДПС. Ние сме участвали с ДПС на избори и не го крием. Схемата е елемент от изборите. Имаме една партия, която особено в по-малките общини, буквално се е сляла с властта. Усетих го на собствен гръб. Ако Вие имате желание на следващите избори просто да Ви поканя да видите как се провежда предизборна кампания в населено място под 3-4 хиляди души. Когато имаме морално деградирал кмет, отстранен заради конфликт на интереси, участник в катастрофа, причинил тежки телесни повреди. Но той продължава да бъде основният работодател, картофопроизводител и как надниците от 20 лева скачат на 50. Не защото картофите тази година са по-скъпи, а защото изборите са свързани с ваденето на картофи. Това е нивото. И когато Беновска ми задава въпроса как ще се оправим в София – аз за София съм далеч по-спокоен, отколкото за тези общини, които са превърнати буквално във феодални владения.\r\nИлиана Беновска: Защо?\r\nКирил Добрев: Защото хората в София имат далеч по-голяма свобода, отколкото имат тези зависими хора в малките общини, където казах, че общината е основен работодател. Където казах, че един-двама земевладелци наемат на работа на кампании тези хора, които са останали да живеят в тази община. И го казвам с болка. И единственото нещо, за което ще работим и което ми е лайтмотив, е да дам правото на хората да гласуват свободно. Да дадем право на хората, да гласуват свободно. Нищо друго не искам. Знам, че резултатите на БСП ще дойдат от самосебе си при възможност на хората да гласуват свободно. Имахме, апропо, такъв избор, Вие сами можете да се сетите последно, където хората можеха да гласуват свободно, защото ГЕРБ просто не си харесваха кандидата.\r\nДрагомир Стойнев: Може ли и аз да отговоря, тъй като и към мен имах чест да зададете въпрос за икономическия растеж. Благодаря за въпроса, но ми е странно, че пръв именно с този патос говореше Цветан  Цветанов! Може би има голямо разбирателство между Вас за този прословут икономически растеж.\r\nИлиана Беновска: По-спокойно, по-спокойно! Какво общо имам аз с Цветанов?\r\nДрагомир Стойнев: Не, явно се впечатлявате от едно и също нещо. Отидете във Враца и кажете на хората, на които ще им закриват болницата, че имаме толкова висок икономически растеж. Защо не отидете директно при протестиращите полицаи и не им кажете за този прословут икономически растеж или при пожарникарите, които също протестират заради икономическия растеж. Или при онези възрастни хора, които се чудят защо няма индексация на пенсиите, защото виждате ли ние имам един огромен икономически растеж. Как бе сменен и кога начина, по който се изчислява БВП, самата методология, Беновска, която направи Евростат за смяната. Но когато беше старата нека не забравяме, че имаше период, в който ние обърнахме цялата икономика от отрицателен икономически растеж, който аз заварих, го оставихме на положителен от 2,1%.\r\nИлиана Беновска: Този ръст е и от вашето управление!\r\nКирил Добрев: Другите медии имат ли желание да задават въпроси или ще обсъждаме Беновска?", "date": "2017.10.10", "title": "Беновска и Кирил Добрев в люта разправия за медиите, изборите и икономическия растеж"}
{"url": "http://www.focus-news.net/news/2017/10/10/2445055/veliko-tarnovo-kursant-proektira-nova-organizatsiya-na-dvizhenie-kray-spirka-belyakovsko-shose.html", "text": "Курсант от Националния военен университет „Васил Левски“ проектира нова организация на движение край спирка „Беляковско шосе“ във Велико Търново, където се пресичат булевард „България“ и улиците „Краков“, „Беляковско шосе“, „Полтава“ и „Освобождение“. Четвъртокурсникът Йордан Георгиев представи концепцията на кмета Даниел Панов, заместник-кмета по градоустройство проф. Георги Камарашев и директора на градоустройствената дирекция Динко Кечев. Това съобщиха от пресцентъра на Община Велико Търново.\r\nИдеята бе определена като много добра, лесна за изпълнение както от техническо, така и от финансово естество. Концепцията и обяснителната записка към нея ще бъдат предоставени на консултантите, които работят по предварителните проучвания, свързани с бъдещия проект на Община Велико Търново за интегриран градски транспорт. Една от мерките по инвестиционното намерение предвижда преустройство на възлови кръстовища. \r\nИдеята на Йордан Георгиев предвижда създаване на кръгово движение и поставянето на два светофара в двете платна на булевард „България“ – един непосредствено след автобусната спирка в посока кварталите „Колю Фичето“ и „Картала“ и втори - преди вливането на улица „Полтава“. Според автора, по този начин се създава възможност за максимално бързо придвижване в направленията: център – бул. “България“ – ул. „Краков“; ул. „Краков“ – бул. „България“ и към кварталите „Акация“ и „Картала“. \r\nКурсантът предлага синхронизация на зелените вълни и червените светлини на двата светофара, за да бъде максимално бързо преминаването във всяко едно направление. Друг ефект е улесняване на движението в посока от улица „Освобождение“ към проектираното кръгово. \r\nЙордан Георгиев е на 23 години, завършил е Професионалната гимназия по строителство, архитектура и геодезия „Ангел Попов“ във Велико Търново, възпитаник е на НВУ „Васил Левски“, където учи танкова и автомобилна техника.", "date": "2017.10.10", "title": "Велико Търново: Курсант проектира нова организация на движение край спирка „Беляковско шосе“"}
{"url": "http://www.focus-news.net/news/2017/10/10/2445056/reuters-masovi-protesti-vav-frantsiya-zaradi-planirata-ikonomicheksa-reforma-na-prezidenta-na-stranata.html", "text": "Служители, работещи във френския публичен сектор излязоха на стачка във вторник, като се обявиха срещу плановете на президентa на страната Еманюел Макрон за закриване на работни места и промяна на условията за заплащане, предава Reuters. Публични служители, учители и лекари извършиха протестен поход от Тулуза към Страсбург, ден преди най-голямата стачка, зад която застанаха всички профсъюзи в страната. Очаква се повече от 5 млн. души да покажат недоволството си в сряда. Заради масовите протести 30% от полетите в страната са били отменени, част от училищата също не са отворили врати.  Цанко Цолов", "date": "2017.10.10", "title": "Reuters: Масови протести във Франция заради планирата икономичекса реформа на президента на страната"}
{"url": "http://www.focus-news.net/news/2017/10/10/2445057/vratsa-obuchenie-za-reaktsiya-pri-krizisni-situatsii-shte-se-provede-v-mezdra.html", "text": "Утре (11 октомври) от 11:30 часа в района на Локомотивно депо - Мездра ще се проведе тренировката за действие при възникване на различни видове кризисни ситуации. Обучението се организира от Главна дирекция „Пожарна безопасност и защита на населението“ и в него ще участват служители от различни институции, в т.ч. БДЖ, ДП НКЖИ, МВР, БЧК и др. Това съобщиха от пресцентъра на „Холдинг Български държавни железници“ ЕАД.\r\nЦелта на събитието е да се осъществи практическо учение за отработване на координацията между отделните структури, като бъдат разиграни потенциално възможни кризисни ситуации.\r\nОбучението няма да се отрази на нормалното движение на влаковете.", "date": "2017.10.10", "title": "Враца: Обучение за реакция при кризисни ситуации ще се проведе в Мездра"}
{"url": "http://www.focus-news.net/news/2017/10/10/2445058/blagoevgrad-petrich-shte-otbelezhi-105-ata-godishnina-ot-balkanskata-voyna-i-osvobozhdenieto-na-obshtinata-s-reditsa-proyavi.html", "text": "Петрич ще отбележи 105-ата годишнина от Балканската война и освобождението на общината с редица прояви, кулминацията ще бъдат 105 деца, изпълняващи химна на България. Това каза за предаването „Петрич – древен и вековечен“ на Радио „Фокус“ – Пирин заместник-кметът по култура и хуманитарни дейности към Община Петрич – Илияна Попова. Тя отбеляза, че събитията започват още от 24 октомври с награждаването на ученици, които са взели участие в общинския конкурс „Петрич – 105 години свобода“ и още няколко съпътстващи мероприятия в Общински детски комплекс и читалище „Братя Миладинови“.\r\n„На 27 октомври от 18.00 часа ще представим най-новия спектакъл на ансамбъл „Българе“ – „Осмото чудо“. След което ще се проведе тържествено полагане на цветя и венци на паметника „Загинали за родината“. Всичко това ще бъде придружено с празнична програма и тържествена заря. Тук е моментът да поканим всички жители на община Петрич и гостите, които обичат тази дестинация да дойдат“, каза още Попова.\r\nТя добави, че кулминацията на тържествата ще бъдат 105 деца, които ще изпълнят химна на Република България.\r\nЛивия НИНОВА", "date": "2017.10.10", "title": "Благоевград: Петрич ще отбележи 105-ата годишнина от Балканската война и освобождението на общината с редица прояви"}
{"url": "http://www.focus-news.net/news/2017/10/10/2445059/shumen-politsiyata-izdirva-erdzhan-ramadanov-mehmedov.html", "text": "РУ- Шумен издирва Ерджан Рамаданов Мехмедов, на 36 години от Шумен, съобщиха от пресцентъра на ОДМВР - Шумен. Мъжът се издирва по молба на баща му. За последно Ерджан е бил видян на 3 октомври сутринта и оттогава е в неизвестност. Мехмедов е висок около 176 см., със слабо телосложение, къса тъмна права коса, кафяви очи, мургаво продълговато лице. Липсва информация с какво е бил облечен. Има интерес и влечение към лотарийни игри и Еврофутбол. \r\nМолим всеки, който има информация за местонахождението му да сигнализира на телефон 112 или в близкото полицейско управление.", "date": "2017.10.10", "title": "Шумен: Полицията издирва Ерджан Рамаданов Мехмедов"}
{"url": "http://www.focus-news.net/news/2017/10/10/2445060/zhalba-sreshtu-porachka-za-49-hil-lv-blokira-investitsii-za-230-mln-lv-v-industrialnata-zona-kray-sofiya.html", "text": "Жалба срещу обществена поръчка за 49 хил. лв. бави реализирането на 7 инвестиционни проекта на обща стойност над 230 млн. лв. в Икономическа зона Божурище, съобщават от „Национална компания индустриални зони“ ЕАД. \r\nПредмет на поръчката е проектиране на уличната техническа инфраструктура на териториите от Фаза 2 на икономическата зона край София, като прогнозната й стойност е 96 000 лв. След обявяването на търга оферти са подадени от 8 фирми и съгласно посочения критерий за оценка „най-ниска цена“ Национална компания Индустриални зони /НКИЗ/ избира изпълнител при ценово предложение от 49 хил. лв.\r\nСледват жалби от класираните на второ и трето място в Комисия за защита на конкуренцията, като решението на КЗК е изцяло в полза на НКИЗ – становището е, че компанията е спазила процедурата и съвсем правилно е избрала изпълнителя. Сега фирмите, неспечелили поръчката, обжалват решението пред Върховния административен съд (ВАС). На този етап това забавя проектирането на част от пътната инфраструктура на зоната с над 4 месеца. Очаква се определяне на дата за заседанието на ВАС, което на практика може да е в средата на 2018 г.\r\nОбжалването на поръчката за тази част от уличната мрежа на Икономическа зона-Божурище, и забавянето на делото във ВАС ще засегне работата по 7 договорени от НКИЗ инвестиционни проекта на обща стойност над 234 млн. лева, съобщи изпълнителният директор на НКИЗ г-жа Антоанета Барес пред Фокус.\r\nИнвеститорите, чиито терени граничат с тази част от инфраструктура в зоната, са чуждестранни и български, като някои са в напреднала фаза на изграждане на обектите си. Без необходимата инфраструктура не могат да ги въведат в експлоатация и да започнат да работят. И така една обществена поръчка за под 50 000 лв. спира за неопределено време инвестиции за стотици милиони. Това са сериозни компании, голяма част от които са сертифицирани по Закона за насърчаване на инвестициите, посочват още от НКИЗ.\r\nПроблемът се корени в икономически и правно необоснованите жалби от една страна и  бавното гледане на тези дела във ВАС от друга. \r\n„Има „професионални“ жалбоподатели, които атакуват решения по обществени поръчки с повод и без повод. Публична тайна е, че тези жалби често са свързани с междуфирмен рекет. Жалбоподателите злоупотребяват с ниските такси на ВАС, които не са пряко обвързани с материалния интерес, и атакуват решения по обществени поръчки често без реални аргументи.\r\nСъдебните такси са ниски и водят до масово обжалване на обществени поръчки, независимо дали има сериозни основания. Например за поръчки до 1 000 000 лева таксата, дължима към ВАС, е 425 лв. В резултат и на това съдиите от ВАС са претрупани с работа и делата се бавят по половин година и повече. Това буквално връзва ръцете на държавните компании и институции“, разказа Антоанета Барес – изпълнителен директор на НКИЗ в интервю за \"Фокус\".\r\nСъщевременно интересът от страна на чуждите инвеститори расте. Положителното е, че и български предприятия се разрастват и инвестират в собствени терени и сгради, където да позиционират производствата си за постоянно. \r\nВ момента НКИЗ води разговори с няколко български компании с интерес към позициониране в Икономическа зона София-Божурище.\r\nВсички те се оглеждат как започва изграждането на инфраструктурата във втората фаза на зоната. Интересът от страна на чуждестранните инвеститори също е голям – предимно от европейски страни, например Германия. Запитвания постъпват и от полски, гръцки и турски компании, които търсят разширението си към ЕС.\r\n„България е сред предпочитаните дестинации за много чужди компании. Имотите на НКИЗ са интересни заради възможността да се изгради необходимата инфраструктура, което е важно условие за позиционирането на дадена инвестиция“, посочва Антоанета Барес, изпълнителен директор на националната компания.\r\nВ зоните на НКИЗ вече работят или в момента изграждат предприятия, складове, логистични центрове, хай-тек офиси и др. фирми от Германия, България, Гърция, Австрия, Израел, Турция, ОАЕ и др.\r\nОт НКИЗ призовават за национален подход в решаването на проблема с масовите обжалвания и забавянето на съдебните решения по тях. \r\nСъщевременно, за да преодолее описаните трудности, компанията вече има цялостна промяна в подхода на работа - изпреварващо изграждане на необходимата инфраструктура. „До този момент принципът беше първо да се позиционира инвеститор и след това да започнем да изграждаме инфраструктура до съответния терен“, обяснява Антоанета Барес. Това е заложено в първоначалната концепция за развитие на държавните зони. Според Барес обаче, този подход също поставя компанията в ситуация на догонване на инвеститорите, чийто срокове са доста амбициозни.\r\nКомпанията вече предприема мерки за стартиране на проектирането и изграждането „ан блок“ на ключовите артерии във Фаза 2 на зоната, така че инвеститорите да стъпват на готова инфраструктура.", "date": "2017.10.10", "title": "Жалба срещу поръчка за 49 хил. лв. блокира инвестиции за 230 млн. лв. в индустриалната зона край София"}
{"url": "http://www.focus-news.net/news/2017/10/10/2445061/haskovo-bsp-prodalzhava-sas-sreshti-za-problemite-v-obrazovanieto.html", "text": "В гр. Хасково бе проведена среща под надслов “За Делниците на образованието”, съобщиха от пресцентъра на БСП. В нея взеха участие директори на училища и детски градини, учители, представители на синдикатите. Срещата е част от национална кампания на БСП. Обобщението на тенденциите и предизвикателствата в делника на българското образование ще бъдат представени на кръгла маса в навечерието на Деня на будителите. Участие в срещата взеха народните представители „БСП за България” Донка Симеонова и Виолета Желева.\r\nНа срещата бяха обсъдени съществуващите проблеми, свързани с новата Наредба за финансирането на институциите в образованието -  промяната във философията на делегираните бюджети, резултатите от Механизма за обхващане на децата и учениците, новите учебни планове и програми, проблемите с медицинското обслужване в училищата.\r\nИзразено бе мнение, че механизмът за връщане на отпадналите деца в училище е неработещ, защото в екипите липсват представители на полицията, социалните и общините. Като сериозен проблем бе определена невъзможността ученикът да повтаря класове от 1 до 4 клас. Посочени бяха примери за ученици, които идват неграмотни в 5 клас, а след това процесът вече е необратим. Работещи в детските градини обърнаха внимание на необходимостта от привличане на психолози и логопеди в екипите на детските градини. Посочено бе, че 10% от децата имат поведенчески проблеми и техния брой в последните години се увеличава. Присъстващите на срещата се обединиха около мнението, че процедурите, описани в Наредбата за приобщаващо образование са тежки, тромави и неефективни. Дадени бяха редица примери и предложения за промени, касаещи нормативната база в сферата на образованието. Народните представители поеха ангажимент предложенията да намерят отражение в предлаганите законодателни инициативи.", "date": "2017.10.10", "title": "Хасково: БСП продължава със срещи за проблемите в образованието"}
{"url": "http://www.focus-news.net/news/2017/10/10/2445062/prezidentat-rumen-radev-shte-provede-sreshta-s-nsorb.html", "text": "На 11 октомври, сряда, в 11.00 часа на „Дондуков“ 2 държавният глава Румен Радев ще проведе среща с Националното сдружение на общините в Република България (НСОРБ). Това съобщиха от прессекретариата на държавния глава.\r\nПрезидентът ще награди с Почетен знак изпълнителния директор на НСОРБ Гинка Чавдарова.", "date": "2017.10.10", "title": "Президентът Румен Радев ще проведе среща с НСОРБ"}
{"url": "http://www.focus-news.net/news/2017/10/10/2445063/shte-ima-li-nezavisima-kataluniyai-obzor.html", "text": "В последните дни каталунската криза изправи Испания пред най-голямото й политическо предизвикателство за последните четири десетилетия на демокрация. Но големият ден настъпи. Тази вечер, в 19 часа българско време, лидерът на Каталуния Карлес Пучдемон ще направи обръщение пред регионалния парламент в Барселона, преди депутатите да започнат дискусия за „политическата ситуация“ в региона. Светът обаче е затаил дъх в очакване на това дали Пучдемон ще дръзне да обяви независимост на автономия регион от Испания. \r\nТочната формулировка на това изявление и до каква степен то ще бъде тълкувано като истинска декларация за независимост от съдилищата, прокурорите, централното правителство и каталунските сепаратисти, остават неизвестни до късния следобед на вторник, 10 октомври. \r\nКакъв би бил отговорът на Мадрид на евентуалната каталунска независимост също не може да се каже със сигурност: възможностите варират от обвинения в бунт, до отнемане на автономния статут на областта или дори обявяването на извънредно положение в Каталуния. А защо не и въвеждане на войски?\r\nПредвид събитията от последните десетина дни след провеждането на референдума за независимост, всеки опит за арест на Пучдемон и членовете на регионалното правителство може да бъде съпроводен с редица трудности, включително избухване на насилие. \r\nОще в началото на седмицата нито правителството в Мадрид, нито регионалните власти в Барселона показаха склонност към компромис, за да бъде преодоляна кризата. Министър-председателят Мариано Рахой бе категоричен: битка за Каталуния ще има и тя ще бъде спечелена, защото – съгласно думите му, това иска и чувства мнозинството испанци. \r\n„За тази цел ще използваме всички инструменти, които законодателството ни дава. Правителството трябва да вземе решение и да го направи в точното време. Изслушахме много хора. Вярваме, че знаем какво мисли испанския народ. И той трябва да знае, че правителството също знае какво трябва да бъде направено“, подчерта Рахой. Същевременно премиерът увери, че кризата с регионалното правителство в Барселона не заплашва с разделение страната.\r\nЧасове преди заседанието на каталунския парламент, правителството на Испания отправи последни предупреждения към каталунския лидер Карлес Пучдемон „да не прави нищо необратимо“ в рамките на обръщението си пред органа. „Призоваваме Пучдемон да не прави нищо необратимо, да не тръгва по пътя, от който няма връщане и да не обявява едностранно независимост“, заяви пред репортери говорителят на правителството в Мадрид Иниго Мендес де Виго. Малко по-късно бе съобщено, че официалната позиция на Мадрид ще бъде представена в сряда в рамките на обръщение на Рахой пред националния парламент. \r\nВ същото време в Барселона сякаш цари хладнокръвие. Пучдемон отбеляза, че „никой не може да бъде изненадан от това, което правим“. Той твърди, че е получил мандат за едностранно обявяване на независимост, след като 90 % от участвалите в референдума на 1 октомври казаха „Да“ на „развода“ с Мадрид. В действителност обаче, повече от половината каталунци, имащи право на глас, останаха по домовете си в деня на вота.\r\nВ автономния регион бяха въведени засилени мерки за сигурност, а достъпът до района в близост до регионалния парламент бе закрит от полицията „от съображения за сигурност\". Но въпреки това Нацоналното събрание на Каталуния призова привържениците на независимостта да окупират пространството между сградата на регионалния парламент и Върховния съд на автономната област.  Поддръжниците на каталунската независимост бяха помолени да излязат на улиците в 19 часа (българско време), когато ще започне парламентарното заседание. То ще бъде пряко предавано на два екрана, монтирани за тази цел в две ключови точки на Барселона. \r\nКак ще завърши поредният ден, белязан от каталунската криза, все още остава отворен въпрос. Тереза Герова", "date": "2017.10.10", "title": "Ще има ли независима Каталуния? (ОБЗОР)"}
{"url": "http://www.focus-news.net/news/2017/10/10/2445064/sadiyskata-kolegiya-na-vss-opredeli-desislava-popkoleva-za-izpalnyavasht-funktsiite-administrativen-rakovoditel-predsedatel-na-sofiyskiya-gradski-sad.html", "text": "Съдийската колегия на Висшия съдебен съвет с 10 гласа „за“ и  3 гласа „против“ определи Десислава Попколева за изпълняващ функциите на административен ръководител – председател на Софийския градски съд, съобщиха от пресцентъра на ВСС.\r\nКандидатурата bе предложена от Общото събрание на Софийския градски съд. \r\nДесислава Попколева има над 19 години юридически стаж като съдия. Била e изпълняващ длъжността „заместник-административен ръководител“ на Софийския районен съд, а към момента е заместник-председател на Софийския градски съд. Общото събрание на СГС посочва, че управленският ѝ опит в най-натоварения съд в страната ще допринесе за запазване на добрата организация на работа там. Аргумент за това е също доверието на колегите ѝ, както и нейния професионализъм и високи морални качества.", "date": "2017.10.10", "title": "Съдийската колегия на ВСС определи Десислава Попколева за изпълняващ функциите „административен ръководител – председател“ на Софийския градски съд"}
{"url": "http://www.focus-news.net/news/2017/10/10/2445065/blagoevgrad-s-reditsa-proyavi-petrich-shte-otbelezhi-denya-na-balgarskata-obshtina.html", "text": "С редица прояви Петрич ще отбележи Деня на българската община, съобщиха от пресцентъра на Община Петрич. Тази година инициативата за отбелязването на Деня на българската община – 12 октомври, е съвместна – на Областна администрация - Благоевград и на Общинска администрация - Петрич. В първата си част проявите ще преминат под мотото „Българската община – европейски мост към бъдещето”. Програмата, която започва в 11.00 часа в заседателната зала на Община Петрич включва презентация на тема „10 години България в Европейския съюз”, която ще направи областният управител Бисер Михайлов. Веднага след нея ще бъде излъчена мултимедийна презентация на тема „10 години в Европейски съюз – възможности и предизвикателства за община Петрич”, подготвена от специалисти на Общинска администрация Петрич. Младите хора ще се включат с мултимедийна презентация на тема „Какво дава Европейският съюз на младежта” представена от Станислава Стефанова, ученичка в ПГ „Пейо Яворов”гр. Петрич. От 12.00 часа на 12 октомври на градския площад в Петрич продължава честването за Деня на българската община под мотото „Петрич – единство на традиция и модерност в Европейското семейство”. Ще бъдат представени творби на местни художници, кулинарна изложба на традиционни ястия, дегустация на вина и месни продукти, произвеждани в община Петрич. Успоредно с тях на сцената ще се изявят младежки състави и групи от град Петрич.", "date": "2017.10.10", "title": "Благоевград: С редица прояви Петрич ще отбележи Деня на българската община"}
{"url": "http://www.focus-news.net/news/2017/10/10/2445066/pg-na-bsp-za-balgariya-shte-provede-sreshta-s-balgarskiya-lekarski-sayuz-v-narodnoto-sabranie.html", "text": "От 12:00 часа в Огледална зала на Народното събрание представители на ПГ на „БСП за България“ ще се срещнат с представители на ръководството на Българския лекарски съюз. Това съобщиха от пресцентъра на Националния съвет на партията. По време на срещата трябва да бъдат обсъдени въпросите за бюджета за здравеопазване, Националния рамков договор и състоянието на здравната система в България.", "date": "2017.10.10", "title": "ПГ на „БСП за България“ ще проведе среща с Българския лекарски съюз в Народното събрание"}
{"url": "http://www.focus-news.net/news/2017/10/10/2445067/sadiyskata-kolegiya-na-vss-ne-nalozhi-distsiplinarno-nakazanie-na-daniela-vracheva-sadiya-v-apelativniya-spetsializiran-nakazatelen-sad.html", "text": "Съдийската колегия на Висшия съдебен съвет с 12 гласа „против“ отхвърли предложението на дисциплинарния състав по дисциплинарно дело № 5/2017 г. за налагане на Даниела Бориславова Врачева – съдия в Апелативния специализиран наказателен съд, дисциплинарно наказание по чл. 308, ал. 1, т. 2 от Закона за съдебната власт – намаляване на основното трудово възнаграждение с 10 на сто за срок от 6 месеца. Това съобщават от пресцентъра на ВСС.\r\nРешението е гласувано при отвод на Лозан Панов като вносител на предложението за образуване на дисциплинарното дело, и на Драгомир Кояджиков.\r\nДисциплинарно дело № 5/2017 г. срещу Даниела Врачева е образувано за нарушение по чл. 307, ал. 3, т. 3 от Закона за съдебната власт.", "date": "2017.10.10", "title": "Съдийската колегия на ВСС не наложи дисциплинарно наказание на Даниела Врачева – съдия в Апелативния специализиран наказателен съд"}
{"url": "http://www.focus-news.net/news/2017/10/10/2445068/reuters-turskiyat-prezident-obvini-amerikanskiya-poslanik-v-stranata-za-diplomaticheskata-kriza-mezhdu-dvete-strani.html", "text": "Турският президент Реджеп Тайпин Ердоган обвини американският посланик в страната за дипломатическата криза между двете страни, предава Reuters. Според него, посланикът Джон Бас еднолично е спрял издаването на визи за САЩ в Турция. Според Анкара, „агенти“ са се внедрили в дипломатическата мисия на Вашингтон в страната. \r\nПо-рано във вторник Ердоган обяви, че вече не разглежда Бас като американски представител, тъй като в неделя, от посолството на САЩ обявиха, че ще прекратят издаването на Визи на турски граждани, докато Анкара не вземе под внимание сигурността на американските представители в страната, припомнят от агенцията.", "date": "2017.10.10", "title": "Reuters: Турският президент обвини американския посланик в страната за дипломатическата криза между двете страни"}
{"url": "http://www.focus-news.net/news/2017/10/10/2445069/vratsa-na-6-godini-i-8-mesetsa-zatvor-osadiha-devetoklasnik-za-ubiystvo-v-s-popitsa.html", "text": "Съдът призна за виновен непълнолетния М. Илиев, обвинен от Окръжна прокуратура - Враца за убийство на 57-годишен мъж, извършено от него по особено мъчителен начин. Наложеното на подсъдимия наказание е шест години и осем месеца „лишаване от свобода“ при първоначален „строг“ режим и обезщетение за неимуществени вреди в общ размер на 300 000 лв. за близките на пострадалия. Това съобщиха от пресцентъра на Апелативна прокуратура - София .\r\nПодсъдимият Илиев е ученик в 9-ти клас в гимназия в гр. Бяла Слатина. Контактувал с лица от криминалния контингент и много често злоупотребявал с алкохол. \r\nНа 19.01.2017 г. в с. Попица, обл. Враца, подсъдимият и негов приятел, купили бира и решили да посетят техния съселянин М. Михайлов, по прякор „Мечо“. Петдесет и седем годишният мъж ги поканил в дома си, където тримата първоначално спокойно разговаряли за пребиваването на стопанина в Гърция. \r\nПо-късно, след като изпили бирата, Илиев и Михайлов отишли за ракия и се върнали в къщата на последния, където продължили да консумират алкохол. \r\nОколо 22 ч. Михайлов станал да танцува, при което хванал Илиев за дрехите и го разтърсил. Ядосан, младежът посегнал към една празна чиния и ударил с нея мъжа по главата, след което хвърлил по него още две чинии, които се счупили. В резултат на последните два удара пострадалият се свлякъл на дивана, като от главата му започнала да тече кръв. В този момент Илиев взел кухненски нож, намиращ се на масата, и с него нанесъл шест удара в областта на шията на Михайлов. \r\nСлед извършването на убийството подсъдимият излязъл от къщата, заключил катинара и изхвърлил ножа в двора, където бил навалял сняг. Впоследствие се прибрал в дома си и легнал да спи. \r\nНа следващия ден той разказал за случилото на баща си, който подал сигнал на тел. 112 за извършеното престъпление. \r\nОт заключението на съдебномедицинската експертиза се установява, че причината за смъртта на Михайлов е остро настъпилата кръвозагуба, вследствие на прерязване на лявата яремна вена. Освен на шията, констатирани са увреждания и в областта на главата и лицето. До изпадането му в безсъзнание Михайлов е преживял значителни болки и страдания. \r\nКомплексната психолого-психиатрична експертиза на непълнолетния Илиев сочи, че той е могъл да разбира свойството и значението на извършеното от него деяние, както и да ръководи постъпките и поведението си. \r\nПрисъдата може да бъде обжалвана и протестирана пред Софийския апелативен съд.", "date": "2017.10.10", "title": "Враца: На 6 години и 8 месеца затвор осъдиха деветокласник за убийство в с. Попица"}
{"url": "http://www.focus-news.net/news/2017/10/10/2445070/agentsiya-fokus-izlachva-na-zhivo-vav-feysbuk-brifinga-v-ministerski-savet-na-koyto-se-predstavyat-rezultatite-ot-razgovorite-za-emko.html", "text": "Агенция „Фокус“ излъчва на живо във „Фейсбук“ брифинга в Министерски съвет, на който се представят резултатите от разговорите за разрешаване на проблемите пред „Емко“. \r\nВидеото може да гледате на живо в страницата на ИА „Фокус“ във „Фейсбук“ .", "date": "2017.10.10", "title": "Агенция „Фокус“ излъчва на живо във „Фейсбук“ брифинга в Министерски съвет, на който се представят резултатите от разговорите за „Емко“"}
{"url": "http://www.focus-news.net/news/2017/10/10/2445071/afp-donald-tusk-prizova-karles-puchdemon-da-ne-predpriema-deystviya-koito-biha-napravili-dialoga-nevazmozhen.html", "text": "Председателят на Европейския съвет Доналд Туск предупреди във вторник лидера на Каталуния Карлес Пучдемон да не предприема действия, които биха направили „диалога невъзможен“, предава AFP. Призивът става часове преди Пучдемон да обяви, дали областта ще обяви независимост от Испания. \r\nТуск призова „да се уважава законовия ред и да не се прави изявление, което би направило диалога невъзможен“.  Цанко Цолов", "date": "2017.10.10", "title": "AFP: Доналд Туск призова Карлес Пучдемон да не предприема действия, които биха направили диалога невъзможен"}
{"url": "http://www.focus-news.net/news/2017/10/10/2445072/delegatsiya-ot-stopanska-akademiya-svishtov-gostuva-na-balgarskiya-poslanik-v-republika-kipar-i-uchastva-v-uchredyavaneto-na-parviya-zadgranichen-alumni-klub.html", "text": "Делегация от Стопанска академия „Димитър А. Ценов”, в лицето на заместник-ректора по „Студентска политика и институционални комуникации“ – доц. д-р Николай Нинов и гл. ас. д-р Юлиян Господинов – координатор „Образователен маркетинг“ в Академичен център за кариерно консултиране и връзки с обществеността, бе на работно посещение в Република Кипър по покана на бивши възпитаници на свищовското висше училище. Това съобщиха от пресцентъра на Стопанската академия. В посолството на Република България те бяха приети от посланик Христо Георгиев и Мина Христова-Маринова – втори секретар (двустранни отношения в областта на културата и образованието, финансови въпроси). По време на работната среща бяха представени дейността и образователното портфолио на свищовското висше училище, в това число предлаганите специалности, формите на обучение, семестриалните такси, социално-битовите условия и възможностите за кариерно развитие на студентите. В контекста на провежданата от ръководството на Стопанска академия политика по привличане на студенти от чужбина (включително и представители на българската диаспора) бе потърсено съдействие за предоставяне на възможност за привличане на чуждестранни студенти в рамките на планирана серия от срещи с ученици и учители от българските съботно-неделни училища в Република Кипър, както и намерението за учредяване на първия задграничен алумни клуб – част от Асоциацията на възпитаниците на СА „Д. А. Ценов“ – Свищов. \r\nБългарският посланик информира гостите за ежегодно организираното Международно изложение „Образование и кариера”, което се провежда през месец февруари в Никозия и отправи покана към Стопанска академия да участва в него. По време на срещата бе коментирано, че българските университети имат добро име в Кипър и съществува значителен интерес за следване в България, както и че се прилагат франчайзингови обучения, предоставени от български университети в някои кипърски колежи. Изказана бе готовност от страна на посолството за оказване на пълно съдействие за популяризиране на СА „Д. А. Ценов“ сред кипърските студенти, за което посланикът и вторият секретар получиха сърдечни благодарности. На посланик Георгиев бе връчен почетен плакет „80-години СА „Д. А. Ценов – Свищов”, комплект рекламно-информационни материали и символичен къс „свищовска земя” от града на стоте първи неща.\r\nВ рамките на визитата на доц. Нинов и гл. ас. Господинов стана факт и учредяването на първия задграничен клуб към Алумни асоциацията при Стопанска академия. Клубът получи името „Приятели на СА – Кипър“. За председател бе избрана Снежана Мусакова-Георгиева, завършила в Стопанска академия спец. „Социално и застрахователно дело“, а в момента е директор на Българско неделно училище „В. Левски“ – Дали, Кипър. Членовете, участвали в учредяването на новия клуб, са седем и са се дипломирали в различни випуски на специалностите „Социално и застрахователно дело“ (по-късно преименувана на „Застраховане и социално дело“), „Счетоводство и контрол“ и други. Целите, които ръководството на клуба си постави, са в посока развиване на пълноценни отношения със свищовската академия, популяризиране на продуктите на висшето училище сред българската общност в Кипър, оказване на съдействие и подкрепа при набирането на кандидат-студенти, желаещи да се обучават в СА „Д. А. Ценов”. По време на учредителното събрание всички членове споделиха забавни спомени от студентските си години в Свищов, припомниха си с умиление за своите преподаватели и колеги, с голяма част от които поддържат контакт и до днес.", "date": "2017.10.10", "title": "Делегация от Стопанска академия - Свищов гостува на българския посланик в Република Кипър и участва в учредяването на първия задграничен алумни клуб"}
{"url": "http://www.focus-news.net/news/2017/10/10/2445073/kyustendil-okrazhnata-prokuratura-privede-v-izpalnenie-sedemgodishna-osaditelna-prisada-lishavane-ot-svoboda-za-kontrabanda-na-narkotitsi.html", "text": "Турският гражданин Осман Айдън (на 48 години) от гр. Истанбул се е признал за виновен за извършено от него престъпление и е сключил споразумение с прокурор от Окръжна прокуратура – Кюстендил, което съдът е одобрил. Това съобщиха от пресцентъра на Апелативна прокуратура - София.\r\nОт доказателствата по делото се установява, че на 14.06.2017 г. на ГКПП \"Гюешево\", без надлежно разрешително, пренесъл през границата на страната с Република Македония високорисково наркотично вещество – коноп (марихуана). За целта подсъдимият използвал товарен автомобил с полуремарке, управляван от него. \r\nДрогата, с общо нето тегло 91.015 кг, била разпределена в 48 пакета, укрити в помощните и резервните гуми на МПС. Стойността на наркотика възлиза на 364 060 лв. \r\nНаложеното на О. Айдън ефективно наказание от седем години „лишаване от свобода“ той ще изтърпи при първоначален „строг“ режим. Подсъдимият ще заплати и глоба в размер на 50 000 лв. \r\nПрисъдата е приведена в изпълнение и ще бъде изтърпяна в Затвора-гр. Бобов дол.", "date": "2017.10.10", "title": "Кюстендил: Окръжната прокуратура приведе в изпълнение седемгодишна осъдителна присъда „лишаване от свобода“ за контрабанда на наркотици"}
{"url": "http://www.focus-news.net/news/2017/10/10/2445074/asahi-shimbun-zapochna-predizbornata-kampaniya-v-yaponiya.html", "text": "Лидерите на японските партии представиха днес програмите си за развитието на страната, по време на първия ден от предизборната кампания в страната, пише Asahi Shimbun. Вотът за долната камара на Парламента, който ще се проведе на 22 октомври, е предсрочен, напомнят от вестника. Според премиерът Шиндзо Абе „тези избори ще определят колко добре се справяме с проблемите“, като добави, че „ние трябва да продължим да указваме натиск“, говорейки за кризата около Северна Корея.  Цанко Цолов", "date": "2017.10.10", "title": "Asahi Shimbun: Започна предизборната кампания в Япония"}
{"url": "http://www.focus-news.net/news/2017/10/10/2445075/afp-emanyuel-makron-e-ubeden-che-krizata-okolo-kataluniya-shte-se-razreshi-po-miren-pat.html", "text": "Френският президент Еманюел Макрон заяви във вторник своята увереност, че кризата около Каталуния ще се разреши по мирен път, предава AFP. Агенцията напомня, че в 18:00 часа местно време във вторник Карлес Пучдемон, лидерът на автономната област, ще направи обръщение към регионалния парламент, в което ще стане ясно, дали района ще обяви независимост от Испания. \r\nФренският президент заяви, че „има желание за власт у каталунците. Надявам се този проблем да се реши по мирен път. Мисля, че така ще стане, сигурен съм в това“.  Цанко Цолов", "date": "2017.10.10", "title": "AFP: Еманюел Макрон е убеден, че кризата около Каталуния ще се разреши по мирен път"}
{"url": "http://www.focus-news.net/news/2017/10/10/2445076/otmeneno-e-bedstvenoto-polozhenie-v-obshtina-panagyurishte-obzor.html", "text": "Аварийните ремонти на водопровода от село Злокучене, който доставя вода за община Панагюрище приключиха и кметът на общината Никола Белишки отмени въведеното с негова заповед бедствено положение. „Възстановено е нормалното водоподаване към всички населени места в общината. По проблемното трасе, което е над 2,2 км вече няма аварии“, уточни Белишки. Той благодари на жителите на общината за проявеното разбиране и търпение. Бедственото положение бе обявено на 15 септември поради поредица от тежки аварии по трасето на над 42 километровия водопровод. Проблемният участък е с обща дължина 2 254 метра, които бяха изкопани и в тях бяха положени нови тръби. По време на бедственото положение бе сформиран Кризисен щаб за координация, който всеки ден отчиташе свършената работа – изкопани метри по трасето и положени тръби. В селата от общината и в град Панагюрище бяха осигурени водоноски за снабдяване на населението с вода за битови цели. Разпределени бяха и големи количества бутилирана питейна вода в населените места. Поради големия обем на изкопните работи и продължаващите аварии срокът на бедственото положение бе удължен до 10 октомври. Това породи недоволство сред част от жителите на село Попинци, които излязоха на протест на 23 септември. Само около 50 души се включиха в протеста. Кметът на община Панагюрище Никола Белишки призова хората да проявят разбиране и още малко търпение, защото се работи активно за отстраняване на аварията. „Проблемите с този водопровод не са от сега и не може да се обвинява сегашното ръководство на общината за тях“, допълни Белишки. Като доказателство за думите на кмета управителят на ВиК-Панагюрище изнесе интересни факти, на които са се натъкнали именно при ремонта на водопровода преди село Попинци. \"След поредица от аварии и намален дебит по трасето на водопровода до село Попинци, решихме да проверим детайлно това трасе, което е 8 км\", каза Марин Вулев и допълни, че са направили прорези в тръбите и са пъхнали жило, с което се проверява проходимостта на тръбите. „Намерихме едно запушване, след това разровихме мястото и открихме стар възвратен клапан. Той е работил през 70-80 години на миналия век“, обясни Вулев. Той уточни, че тази голяма клапа е трябвало да бъде обозначена и поставена в шахта, за да може да бъде обслужвана. „Това не е направено, а клапата е затворена, но изненадата дойде след това. Открихме под клапата пластмасова туба, произведена през 1975 година, която е затворила клапата и от там се пропуска много малко вода“, коментира Вулев. Управителят на ВиК-Панагюрище обясни, че участъкът е точно преди резервоара на село Попинци. „Тубата е подложена, за да не се затваря изцяло клапата, но вследствие на аварии по трасето стават големи засмуквания и клапата, заедно с тубата са придърпани и са затворили почти изцяло водопровода“, уточни Вулев. Той каза също, че магистралният водопровод от село Злокучене до Панагюрище е правен през периода 1975-1980 година и вероятно тогава е поставена и тубата. Нова голяма авария на 25 септември в проблемния участък на магистралния водопровод от село Злокучене наложи спирането на водата за цялата община Панагюрище. Кметът Белишки каза, че се работи денонощно за отстраняване на авариралия участък. Именно в резултат на добрата организация и почти непрекъснатата работа по проблемното трасе са поставени нови тръби и нормалното водоподаване в цялата община Панагюрище е възстановено.\r\nВаня НИКОЛОВА", "date": "2017.10.10", "title": "Отменено е бедственото положение в община Панагюрище (ОБЗОР)"}
{"url": "http://www.focus-news.net/news/2017/10/10/2445077/blagoevgrad-mazh-nezakonno-uprazhnil-pravoto-si-na-glas-v-dve-sela-zastava-na-podsadimata-skameyka.html", "text": "Районна прокуратура – Гоце Делчев изправи на подсъдимата скамейка И.К., обвинен за извършено престъпление срещу избирателните права. Това съобщиха от пресцентъра на Апелативна прокуратура - София.\r\nНа 25 октомври 2015 г., в деня на Национален референдум, обвиняемият К. гласувал два пъти в две избирателни секции – в с. Мосомище и в с. Буково в Благоевградска област. \r\nЗа това престъпление законът предвижда наказание пробация и глоба в размер от петстотин до две хиляди лева.", "date": "2017.10.10", "title": "Благоевград: Мъж, незаконно упражнил правото си на глас в две села, застава на подсъдимата скамейка"}
{"url": "http://www.focus-news.net/news/2017/10/10/2445078/emiliyan-gebrev-emko-darzhavata-zastana-zad-garba-ni.html", "text": "Държавата застана зад гърба ни. Това каза на брифинг в Министерския съвет собственикът на предприятието „Емко“ Емилиян Гебрев във връзка с резултатите от разговорите за разрешаване на проблемите пред оръжейния завод, предаде репортер на Агенция „Фокус“. „Днес е един много хубав ден. Жалко, че така късно настъпи и жалко, че в последния момент се обърнахме към премиера за помощ. Всичко беше проверено от негова страна, всичко беше уточнено заедно с министъра на икономиката. Взе се правилното решение за нашата страна като цяло, което означава да запазим нашия имидж на България на външните пазари. Да работим все така успешно, както сме работили досега. Това сътрудничество между държава и частна фирма да продължи да работи напред. Убеден съм, че ще продължим да работим в сътрудничество. Уверен съм, че няма по никакъв начин да се повтори това нещо“, заяви Гебрев. По думите му е важно е, че държавата е застанала зад гърба на всички им. „Външният пазар е доста сложно нещо, но с помощта на държавата винаги се успява. Протестът, който беше плануван за утре, е отменен и няма да се състои“, каза още Емилиян Гебрев.\r\nЛюба АЛЕКСИЕВА", "date": "2017.10.10", "title": "Емилиян Гебрев, „Емко“: Държавата застана зад гърба ни"}
{"url": "http://www.focus-news.net/news/2017/10/10/2445079/the-washington-post-prodalzhavat-pozharite-v-kaliforniya-pone-10-dushi-sa-zaginali.html", "text": "Продължава бушуващия пожар в американския щат Калифорния, пише The Washington Post. В резултат на огъня, който избухна в неделя през нощта, поне 10 души са загинали, като са засегнали над 40 хил. хектара земеделска земя, използвана главно за отглеждане на лозя. Пожарникарите се надяват във вторник да успеят да овладеят пожара, след като силните ветрове, засилващи неговото разпространение са утихнали, съобщават властите. \r\nУнищожени са над 1000 къщи, като поне 100 души са в неизвестност. Властите не са дали информация относно причината за избухването на огъня.   Цанко Цолов", "date": "2017.10.10", "title": "The Washington Post: Продължават пожарите в Калифорния, поне 10 души са загинали"}
{"url": "http://www.focus-news.net/news/2017/10/10/2445080/blagoevgrad-upravitel-na-firma-ukril-nad-65-000-lv-danatsi-e-predaden-na-sad.html", "text": "Окръжна прокуратура – Благоевград внесе за разглеждане в съда обвинителен акт срещу П.П. за извършено от него престъпление по чл. 255, ал. 3, вр. ал. 1, т. 2, пр. 2, вр. чл. 26, ал. 1 от НК. Това съобщиха от пресцентъра на Апелативна прокуратура - София.\r\nЗа период от тринадесет месеца през 2011 г. и 2012 г. обвиняемият П., като представляващ и управляващ единолично дружество, избегнал установяването и плащането на данъчни задължения в особено големи размери. В подаваните по електронен път, чрез счетоводителя на фирмата, пред ТД на НАП – гр. София, офис Благоевград, справки-декларации за съответните данъчни периоди и годишните данъчни декларации по Закона за корпоративно подоходно облагане той затаил истина, като не декларирал получените месечни приходи. \r\nВ резултат на действията на обвиняемия данъчната основа за конкретните месеци се променяла, респективно и начисленото ДДС. Общият размер на невнесения от П.П. данък възлиза на 65 540,49 лв.", "date": "2017.10.10", "title": "Благоевград: Управител на фирма, укрил над 65 000 лв. данъци, е предаден на съд"}
{"url": "http://www.focus-news.net/news/2017/10/10/2445081/premierat-boyko-borisov-po-priyatelski-ksns-ne-sam-imal-nito-s-plevneliev-nito-s-parvanov.html", "text": "По-приятелски КСНС не съм имал нито с Плевнелиев, нито с Първанов, нито с тези президенти, с които съм работил. Това каза премиерът Бойко Борисов на брифинг в Министерския съвет, във връзка с обвиненията в бойкот на свикания от президента Румен Радев КСНС, предаде репортер на Агенция „Фокус“. „Като отидох на КСНС, вече има и практика в това да се разсекрети стенограмата при президента, всички го бяха уведомили, че имат официални посещения за Интерпол, в Полша и Париж. Убеден съм, че президентът няма да си изкриви душата“, коментира Борисов.\r\nОчаквайте подробности!\r\nЛюба АЛЕКСИЕВА", "date": "2017.10.10", "title": "Премиерът Бойко Борисов: По-приятелски КСНС не съм имал нито с Плевнелиев, нито с Първанов"}
{"url": "http://www.focus-news.net/news/2017/10/10/2445082/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-grupata-na-enp-v-evropeyskiya-parlament-manfred-veber.html", "text": "Председателят на ПГ на ГЕРБ и зам.-председател на партията Цветан Цветанов се срещна с председателя на Групата на ЕНП в Европейския парламент Манфред Вебер, съобщиха от пресцентъра на ПП ГЕРБ. Срещата бе в Брюксел, където Цветанов участва в учредителната среща на Съвместната група за парламентарен контрол на Европол. Тема на разговора беше напредъкът на България към членството в еврозоната и Шенген. „Влизането в еврозоната е голямо политическо предизвикателство. Оценявам високо личния ангажимент на премиера Бойко Борисов за прогреса в тази сфера. България е сериозен партньор в Европа с много добри икономически показатели“, заяви Вебер. Председателят на най-голямата политическа група в ЕП даде изключително висока оценка на работата на българските евродепутати от ГЕРБ.\r\nНа свой ред Цветан Цветанов отбеляза, че със своя ръст на икономиката от 3.9% България е в топ 5 на страните от ЕС по този показател за миналата година. В края на срещата Манфред Вебер пожела успех на Цветанов, който заминава на работно посещение в Германия.", "date": "2017.10.10", "title": "Председателят на ПГ на ГЕРБ Цветан Цветанов се срещна с председателя на Групата на ЕНП в Европейския парламент Манфред Вебер"}
{"url": "http://www.focus-news.net/news/2017/10/10/2445083/prezidentat-rumen-radev-balgariya-zaema-chelno-myasto-v-klasatsiyata-na-otborite-po-informatika-i-informatsionni-tehnologii.html", "text": "Благодарение на Вас България заема челно място в класацията на отборите по информатика и информационни технологии. Вашата всеотдайна изследователска и приложна дейност в областта на компютърните науки формира пред света забележителния облик на младата българска IT генерация. С тези думи държавният глава приветства лауреатите в конкурса Награда „Джон Атанасов“ за 2017 гoдина и гостите на церемонията в Гербовата зала на „Дондуков“ 2, съобщиха от прессекретариата на държавния глава.   \r\nД-р Васил Денчев - доктор по компютърните науки и главен архитект на квантов софтуер в Google е носителят на голямата Награда „Джон Атанасов“ за 2017 година. Научните му интереси и професионален опит са предимно в сферата на квантовата информатика, която привлича неговия интерес по време на следването му. Първите му научни постижения включват успешно разработена система за контрол и стабилизация на оптически интерферометър, позволяваща сигурно разпространение на квантови криптографски тайни ключове, както и успешно разработена компютърна система за автоматична характеризация на източници и детектори на единични фотони.   \r\nНосител на отличие Грамота „Награда Джон Атанасов“ в категорията Награда „Джон Атанасов“ е д-р Кристина Капанова - доктор по информатика и компютърни науки, асистент в Института по информационни и комуникационни технологии към БАН. Създаденият от д-р Капанова нов пост-обучителен процес е вдъхновен от квантовата физика и имитира квантовите ефекти като по този начин е в състояние да осигури подобряване на теглото на синаптичните връзки в изкуствената невронна мрежа. Тя е носител на редица признания, сред които стипендия на Световната Федерация на Учените от ЦЕРН през 2016 г., както и номинация за наградата на БАН за млад учен „Марин Дринов“ 2017 г. от Научния съвет на ИИКТ.   \r\nД-р Станислав Харизанов е вторият носител на отличие Грамота „Награда Джон Атанасов“ в категорията Награда „Джон Атанасов“. Той е доктор по математика, главен асистент в Института по информационни и комуникационни технологии към БАН. Главната му цел е разработването на бързи и ефективни алгоритми за обезшумяване, възстановяване и сегментация на изображения с висока резолюция, а математическите модели са на базата на изпъкнала оптимизация с наложени допълнителни ограничения.   \r\nТретият носител на президентското отличие в тази категория е Минко Гечев -магистър по информатика в специалност “Софтуерни технологии” на Софийския университет „Св. Климент Охридски“. Той е единственият носител на две отличия от президентските награди „Джон Атанасов“. Неговите авторски разработки, придобили най-голяма популярност у нас и в чужбина са създаденият от  него Codelyzer - инструмент за статичен анализ и автоматична модификация на изходен код, използващ Angular платформата на Google за разработка на приложения, който има над 4 милиона сваляния за последните 6 месеца. Минко Гечев е основател и на SofiaJS - българската общност на JavaScript разработчици.   \r\nНа церемонията в Гербовата зала на Дондуков 2 президентът Радев връчи и грамотите „Джон Атанасов – дебютен пробив в компютърните науки“ за  ученици и студенти, постигнали през последната година високи резултати с авторските си проекти, както и грамотите „Джон Атанасов – проект с висок обществен принос“, които отличават индивидуални и екипни проекти. По традиция държавният глава връчи и грамотите “Джон Атанасов - ученици и техните преподаватели”.   \r\nНосител на грамота на президента  за проект с висок обществен принос е  Минко Гечев - магистър по информатика в специалност “Софтуерни технологии” на Софийския университет „Св. Климент Охридски“.   \r\nС грамота за дебютен пробив в компютърните науки държавният глава отличи Звездин Бесарабов за неговите проекти - ArduWrite, Obitcoin и Blockchain Predictor. ArduWrite има за цел да пресъздаде уникалния ръкописен стил на всеки човек по възможно най-автентичен начин, като Звездин лично е изградил собствен хардуер, фърмуер и софтуер. Obitcoin е система за изграждане на дигитални кооперативи, работещи заедно по общи проекти, а Blockchain Predictor е инструмент, чиято цел е да предсказва курса на всяка криптовалута по нов метод, различаващ се от стандартните методи, които са базирани на обработването на данните за курса до даден момент.  \r\nНосителите на поощрително отличие в категорията „Джон Атанасов – дебютен пробив в компютърните науки“ са Василен Цветков от Варна и Иван Иванов от София за  постигане на високи резултати с авторските си проекти в  национални и международни научни конкурси и фестивали. Особен принос има проектът на Василен Цветков насочен към контрол и управление на процеси в селското стопанство.   \r\nЗа 2017г. носителите на грамоти “Джон Атанасов - ученици и техните преподаватели” са Енчо Мишинев и неговият преподавател Антон Шиков от  Ямбол, които през изминалата година спечелиха челни места в повечето от най-трудните международни ученически олимпиади и състезания в направленията информатика. Президентът връчи грамоти в същата категория и на Антон Колов и неговият преподавател Красимир Кирилов от Монтана, които представят България в състезанията по информационни технологии.   \r\n„Във всяко издание до момента, проектите на младите учени са отразявали увеличаващото се значение и роля на компютърните науки във всички области на живота. Издание 2017 година потвърждава тази тенденция. Изследванията и авторските разработки на кандидатите за наградата са от огромно значение за IT бранша, за обществото и за бъдещата посока на развитие на образованието, иновациите и научните изследвания“, заяви Румен Радев и допълни, че  всеки един от участниците доказва, че притежава необходимите качества да определя хода на развитие на високите компютърни технологии на национално, регионално и световно ниво.   \r\nПрезидентът подчерта, че днес софтуерната индустрия формира все по-голям  дял от БВП на страната ни и, че това е секторът от икономиката ни с най-високата добавена стойност, а средногодишното й нарастване за периода 2006-2013 г. е над 50 %.   \r\n„За последните години приходите на българските IT компании отбелязват ръст от над 250 %. Расте броят на заетите в сектора - само в софтуерната индустрия на България  към момента имаме над 41 000 заети и над 90 % от тях са на възраст под 35 години“, каза още държавният глава и призова победителите в отделните категории на конкурса да продължат работата си на следващи, по-високи нива като приложат сегашните си резултати в български и в световни изследователски центрове, както и в бъдещи проекти, решаващи глобални проблеми.", "date": "2017.10.10", "title": "Президентът Румен Радев: България заема челно място в класацията на отборите по информатика и информационни технологии"}
{"url": "http://www.focus-news.net/news/2017/10/10/2445084/premierat-boyko-borisov-ne-sam-nito-kolegata-valeri-simeonov-nito-anton-todorov-da-otsenyavam-mediite-no-novinata-za-boykot-na-ksns-e-100-falshiva.html", "text": "Не съм нито колегата Валери Симеонов, нито Антон Тодоров да оценявам медиите, но новината за бойкот на КСНС е 100% фалшива. Това каза премиерът Бойко Борисов на брифинг в Министерския съвет, предаде репортер на Агенция „Фокус“. „Ще видите от стенограмата. Аз предлагах дали да викнем друг вицепремиер, дали други хора от партията, за да излезем с решение. В общи линии споровете са два. Съгласието е, че трябва да има такъв орган. Несъгласията между двата закона, които се бият, те ще се решат в парламента. Няма да се решат в президентството. Кой кого да назначава за шеф. Сигурното е, че МС няма да го назначава. Битката сега е между парламент и президент. Не е моя. Президентът Радев дословно каза, цитирам: „Не е хубаво да завършвам и да излизаме долу без председателя на най-голямата парламентарна група Цветан Цветанов, без Мустафа Карадайъ на ДПС и без Веселин Марешки на ВОЛЯ. Отидохме, извади си календара, ден по ден гледахме“, заяви Борисов и подчерта, че е искал новото заседание на КСНС да е още днес. „Имаше Академия, след това пътуване, след това друго нещо, не съм длъжен да му разказвам програмата, но се спряхме на вторник. Това беше първият удобен за него ден – вторник 13.00 часа. Аз се разпоредих на началника на кабинета да спре всички пътувания на министрите за няколко дни. Прекрасна обстановка. Предлагам му да слезем заедно, ще видите. При положение, че нямаме решение, той слезе и каза просто, че продължава Съвета във вторник от 13.00 часа. Снощи с изумление разбирам, че ние бойкотираме президента, при положение, че по-приятелски, по-конструктивен и всеки си каза защо е против едното или другото. Там има 20 души свидетели. Днес се развива тема „Бойкот?“, що за безобразие?“, запита премиерът и подчерта, че това е фалшива новина в пълния й обем. „100% фалшива новина. Който я е пуснал, аз не съм нито колегата Симеонов, нито Антон Тодоров да ви давам оценки. Който без да провери, 20 участници, дали това, което казвам е истина, и е пуснал такива внушения, е 100% фалшива новина. Разчитам на вашия професионализъм. Разказвам минута по минута, има 20 свидетели, плюс стенограма. Ако лъжа, елате и ме заплюйте мене. Седнахме, кафенце си пихме, говорихме си по различни теми, по програмите. Излизам и разбирам, че аз го бойкотирам. Това е не фалшива новина, нямате право да го внушавате, защото не е истина“, каза още Бойко Борисов.\r\nЛюба АЛЕКСИЕВА", "date": "2017.10.10", "title": "Премиерът Бойко Борисов: Не съм нито колегата Валери Симеонов, нито Антон Тодоров да оценявам медиите, но новината за бойкот на КСНС е 100% фалшива"}
{"url": "http://www.focus-news.net/news/2017/10/10/2445085/vitsepremierat-ekaterina-zaharieva-pristigna-v-ungariya.html", "text": "Заместник министър-председателят и министър на външните работи Екатерина Захариева пристигна на летище ,,Ференц Лист’’ в Будапеща. След визитата си във Варшава първият ни дипломат е в унгарската столица, за да вземе участие в среща на външните министри на страните от Вишеградската група, България, Румъния, Словения и Естония с колегите им от Западните Балкани. Това съобщиха от пресцентъра на МВнР.\r\nБългария е силен поддръжник на европейския път на Западните Балкани като единствена алтернатива за гарантиране на стабилност, сигурност и по-добро бъдеще за страните от региона. Европейската перспектива на нашите съседи е водещ външнополитически приоритет на българското правителство, както и на предстоящото ни Председателство на Съвета на ЕС.  \r\nСъбитието в Будапеща е поредният сигнал от страни членки на ЕС за подкрепа за Западните Балкани. Утре министрите ще обсъдят възможностите за засилване на процеса на разширяване на Европейския съюз със страните от региона на Западните Балкани и конкретни примери за това как би могъл да се развива индивидуалният процес на присъединяване на всяка една от страните. Вицепремиерът Захариева ще сподели със своите колеги конкретните си впечатления за напредъка по пътя на реформи на страните от региона, които тя посети през юли и август 2017 г. – Сърбия, Албания, Република Македония, Босна и Херцеговина и Черна гора. Друг акцент в разговорите на първите дипломати в Будапеща ще бъдат и предизвикателства пред сигурността на региона. Срещата се организира в рамките на унгарското председателство на Вишеградската група. От юли 2017 г. до юни 2018 г. Унгария за пети път пое ротационното председателство на Вишеградската четворка (В 4). В 4 е учредена на 15 февруари 1991 г. и в нея участват Полша, Унгария, Чехия и Словакия.", "date": "2017.10.10", "title": "Вицепремиерът Екатерина Захариева пристигна в Унгария"}
{"url": "http://www.focus-news.net/news/2017/10/10/2445086/pregled-na-mezhdunarodnite-novini-do-18-chasa-agentsiya-fokus.html", "text": "Продължава бушуващия пожар в американския щат Калифорния, пише The Washington Post. В резултат на огъня, който избухна в неделя през нощта, поне 10 души са загинали, като са засегнали над 40 хил. хектара земеделска земя, използвана главно за отглеждане на лозя. Пожарникарите се надяват във вторник да успеят да овладеят пожара, след като силните ветрове, засилващи неговото разпространение са утихнали, съобщават властите. \r\nУнищожени са над 1000 къщи, като поне 100 души са в неизвестност. Властите не са дали информация относно причината за избухването на огъня.\r\n*** Лидерите на японските партии представиха днес програмите си за развитието на страната, по време на първия ден от предизборната кампания в страната, пише Asahi Shimbun. Вотът за долната камара на Парламента, който ще се проведе на 22 октомври, е предсрочен, напомнят от вестника. Според премиерът Шиндзо Абе „тези избори ще определят колко добре се справяме с проблемите“, като добави, че „ние трябва да продължим да указваме натиск“, говорейки за кризата около Северна Корея. \r\n*** Турският президент Реджеп Тайпин Ердоган обвини американският посланик в страната за дипломатическата криза между двете страни, предава Reuters. Според него, посланикът Джон Бас еднолично е спрял издаването на визи за САЩ в Турция. Според Анкара, „агенти“ са се внедрили в дипломатическата мисия на Вашингтон в страната. \r\nПо-рано във вторник Ердоган обяви, че вече не разглежда Бас като американски представител, тъй като в неделя, от посолството на САЩ обявиха, че ще прекратят издаването на Визи на турски граждани, докато Анкара не вземе под внимание сигурността на американските представители в страната, припомнят от агенцията. \r\n*** Служители, работещи във френския публичен сектор излязоха на стачка във вторник, като се обявиха срещу плановете на президентa на страната Еманюел Макрон за закриване на работни места и промяна на условията за заплащане, предава Reuters. Публични служители, учители и лекари извършиха протестен поход от Тулуза към Страсбург, ден преди най-голямата стачка, зад която застанаха всички профсъюзи в страната. Очаква се повече от 5 млн. души да покажат недоволството си в сряда. Заради масовите протести 30% от полетите в страната са били отменени, част от училищата също не са отворили врати. \r\n*** Рафаел Ернандо, член на Работническата партия на Испания заяви във вторник, че правителството разполага с „по-изпипани“ начини за справяне с каталунската криза, пише El Pais. Ернандо, който е говорител на най-голямата опозиционна партия в испанския парламент, е заявил това във вторник на пресконференция. Вестникът пояснява, че Ернандо има предвид алтернативи на прилагането на член 155 от Конституцията, който би отнел автономните права на Каталуния. \r\nПо неговите думи, исканията за вкарването в сили на чл. 155 не съвпадат точно с мнението на премира Мариано Рахой, но говорителят подчерта, че възможността все още е на масата. Ернандо добави още, че „Правителството разполага с всички инструменти за да се справи с този недемократичен преврат, като те на са базирани върху член 155 от Конституцията. Те са основани на изцяло законни рамки и нашата правосъдна система“.\r\nАгенция „Фокус“ припомня, че малко след проведения референдум за независимост на Каталуния, премиерът Мариано Рахой свика съвещание на правителството и опозицията, като обаче не стана ясно какво точно решение е взето на срещата. \r\n*** Турция ще бойкотира срещи с посланика САЩ в Анкара, тъй като вече не го признава за представител на Вашингтон в страната. Това заяви президентът Реджеп Тайип Ердоган в рамките на посещението си в Сърбия, предава AFP.\r\nДжон Бас скоро ще напусне страната, за да поеме ново назначение като представител на САЩ в Афганистан. \r\n\"Не гледаме на (Бас) като представител на САЩ в Турция\", подчерта Ердоган пресконференция със сръбския президент Александър Вучич в Белград.\r\n*** Министерството на отбраната на Руската федерация обяви, че близкоизточната радикална групировка вече не разполага в Сирия с източници на финансиране, които да бъдат използвани за придобиване на оръжия и боеприпаси. Икономическата инфраструктура на терористичната организация там е напълно унищожена, увери говорителят на военното ведомство в Москва Игор Конашенков, предава TACC.\r\n„Руските ВКС са унищожили икономическата инфраструктура на „Ислямска държава“ в Сирия и пресичат всички опити на терористите да възстановят на добива и незаконната продажба на въглеводороди в Сирия. Източници за финансиране за покупки на оръжия и боеприпаси от „Ислямска държава“ в Сирия вече няма“, увери Конашенков.\r\n*** Правителството на Испания отправи предупреждения към каталунския лидер Карлес Пучдемон „да не прави нищо необратимо“ в рамките на обръщението си пред регионалния парламент, предава AFP.\r\n„Призоваваме Пучдемон да не прави нищо необратимо, да не тръгва по пътя, от който няма връщане и да не обявява едностранно независимост“, заяви пред репортери говорителят на правителството в Мадрид Иниго Мендес де Виго.\r\n*** Държавният глава на Турция Реджеп Тайип Ердоган пристигна на двудневно официално посещение в Сърбия, което ще бъде доминирано от преговори за икономическо сътрудничество, предава Anadolu Agency.\r\nЕрдоган кацна късно в понеделник на международното летище в Белград, където бе посрещнат от сръбския си колега Александър Вучич, премиера Ана Бърнабич и други членове на правителството на балканската страна. \r\nЕрдоган е начело на многобройна делегация, която включва осем министри от кабинета в Анкара и близо 200 представители на бизнеса. Освен преговори на четири очи, двамата лидери се очаква да вземат участие в Турско-сръбския бизнес форум. \r\nЕрдоган ще посети крепостта Калемегдан и гробницата на Али паша – отоманска структура, реновирана със средства на Анкара. В последния ден от визитата си в Сърбия Ердоган ще посети Нови пазар, където ще се срещне с представители на мюсюлманската общност в страната.\r\n***", "date": "2017.10.10", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/10/10/2445087/los-angeles-times-pazach-na-hotela-e-bil-parviyat-zastrelyan-ot-napadatelya-v-las-vegas.html", "text": "Стивън Падок, нападателят който застреля 58 души по време на музикален фестивал в Лас Вегас, е започнал убийствата още преди да напусне хотела, в който е бил отседнал, пише Los Angeles Times. 64-годишният нападател е застрелял един от пазачите на хотела, шест минути преди да започне стрелбата срещу събралите се на музикалния фестивал. До сега полицията смяташе, че животът на пазачът е отнет по-късно, по времето в което Падок се е връщал към хотелската си стая, припомня вестника. \r\nНападателят е стрелял през врата на стаята си, докато пазачът е проверявал друг сигнал в сградата. Мотивът на Стивън Падок все още не е установен.  Цанко Цолов", "date": "2017.10.10", "title": "Los Angeles Times: Пазач на хотела е бил първият застрелян от нападателя в Лас Вегас"}
{"url": "http://www.focus-news.net/news/2017/10/10/2445088/gd-granichna-politsiya-4-km-kolona-ot-tovarni-avtomobili-ima-na-gkpp-kapitan-andreevo-na-izhod.html", "text": "На българо-турската граница на ГКПП \"Капитан Андреево\" има 4 км колона от товарни автомобили на изход, на ГКПП \"Лесово\" колоната от товарни автомобили е около 3 км. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост Видин\" има 2 км колона на изход и 1,5 км на вход от товарни автомобили. На останалите български гранични контролно-пропускателни пунктове трафикът е нормален.\r\nФериботът Оряхово-Бекет работи само през деня поради ниското ниво на река Дунав.", "date": "2017.10.10", "title": "ГД \"Гранична полиция\": 4 км колона от товарни автомобили има на ГКПП \"Капитан Андреево\" на изход"}
{"url": "http://www.focus-news.net/news/2017/10/10/2445089/premierat-boyko-borisov-reshihme-vav-vtornik-v-1300-chasa-da-prodalzhim-s-ksns-kade-e-skandalat-kade-e-boykotati.html", "text": "Решихме във вторник в 13.00 часа да продължим. Къде е скандалът? Къде е проблемът, къде е бойкотът? Това каза премиерът Бойко Борисов на брифинг в Министерския съвет, предаде репортер на Агенция „Фокус“. „Не мога да се меся в чужда къща. Както решат, така да направят“, коментира Борисов във връзка с предложението заседанията на КСНС да се излъчват онлайн. По думите му в знака на добронамереността, в неделя е събрал депутатите от ГЕРБ и им е казал да не произнасят по този начин името на президента и президентството. „Ако сме го направили, ще кажа, че е така. Не е „верно“. Президентът знаеше, че всеки от тези хора пътува. Предложих помощ, за да не го блокираме, но той самият каза, че без всичките да са тука, не е хубаво по тази тема. Ние местим МС, когато има по-важно събитие“, коментира Борисов. \r\nТой добави още, че ще проведе среща с „Росатом“. „Чакам да дойдат „Росатом“, защото 3 млрд. лв. са изсипани на Дунава и трябва да мислим какво да правим. Ако на някой 3 млрд. лв. са му малко, на мен не са. Искам да направим всичко възможно да ги оползотворим в полза на държавата“, каза още Бойко Борисов.\r\nЛюба АЛЕКСИЕВА", "date": "2017.10.10", "title": "Премиерът Бойко Борисов: Решихме във вторник в 13.00 часа да продължим с КСНС – къде е скандалът, къде е бойкотът?"}
{"url": "http://www.focus-news.net/news/2017/10/10/2445090/ministar-emil-karanikolov-vazstanovyavame-dogovorite-na-emko-v-palniya-im-razmer.html", "text": "Възстановяваме договорите на „Емко“ в пълния им размер. Това каза на брифинг в Министерския съвет министърът на икономиката Емил Караниколов, коментирайки резултатите от разговорите за разрешаване на проблемите пред „Емко“, предаде репортер на Агенция „Фокус“. „От днес започва работа за възстановяване със споразумение на договорите на „Емко“ в пълния им размер. Искам да благодаря на ВМЗ, че в момент, в който „Кинтекс“ имаха нужда, те откликнаха. Тяхната продукция, че бъде изкупена от „Кинтекс“ и съответно ще бъде реализирана, тъй като има интерес. Освен това вече има доста интерес и за друг вид боеприпаси. Съвсем скоро ВМЗ ще получат и допълнителни договори. Надявам се и за „Емко“ да е така. Искам да кажа, че освен, че днес спечелиха работниците на „Емко“, всъщност благодарение на Емилиян Гебрев и „Кинтекс“ печели и немалък процент по договора, който си има с „Емко“, коментира Емил Караниколов.\r\nЛюба АЛЕКСИЕВА", "date": "2017.10.10", "title": "Министър Емил Караниколов: Възстановяваме договорите на „Емко“ в пълния им размер"}
{"url": "http://www.focus-news.net/news/2017/10/10/2445091/obrazovatelnoto-portfolio-na-stopanska-akademiya-dimitar-a-tsenov-be-prezentirano-v-republika-kipar.html", "text": "Работна визита в Република Кипър осъществиха доц. д-р Николай Нинов – заместник-ректор „Студентска политика и институционални комуникации“ на Стопанска академия „Димитър А. Ценов”, и гл. ас. д-р Юлиян Господинов – координатор „Образователен маркетинг“ в Академичен център за кариерно консултиране и връзки с обществеността. Посещението бе по покана на бивши възпитаници на свищовското висше училище. Натоварената и изключително динамична тридневна програма от визитата с предвидените в нея работни срещи и презентации бяха реализирани с помощта на Снежана Георгиева – директор на Българско неделно училище „В. Левски“ – Дали, Кипър и на Маргарита Димова – управител на хотел „Асти” – Никозия. Това съобщиха от пресцентъра на Стопанска академия „Димитър А. Ценов”.\r\nПоредицата от срещи започна в неформална среда, в заведение от веригата „Coffee Island“, чийто управител Павлос Генас – кипърски гражданин, завършил висше образование в РБългария и братовчед на небезизвестния у нас Хараламбос „Памбос“ Агапиу – танцьор и международен съдия по спортни танци, любезно предостави всички удобства. Гостите от свищовската Алма матер имаха възможност да представят на заинтересовани български и кипърски граждани възможностите за обучение в Стопанска академия. Присъстващите български граждани с различен социален статус, образователен ценз, професии и бизнес начинания, от различни български градове, задаваха въпроси от всякакво естество, свързани с придобиването на висше образование в свищовското висше училище.\r\nСледващата среща бе с представители на българската диаспора в гр. Пафос, която се осъществи на територията на „Българското училище в Пафос” и на Съюза на българите в Кипър. Любезни домакини на срещата бяха Ивайло Колев (бивш възпитаник на СА „Д. А. Ценов“ – Свищов, дипломирал се в специалност „Счетоводство и контрол“), който в ролята си председател на съюза – клон Пафос, заедно с Дани Събева – директор на училището и Йови Вълчева – директор на българското училище „Азбукарче” (Полис Хрисохус), представиха свищовските гости на присъстващите – ученици, родители и общественици. Срещата премина при засилен интерес към СА „Д. А. Ценов“ – Свищов и всичко свързано с нея, а настроението беше повече от приповдигнато. Към гостите бяха зададени много въпроси, бяха разменени рекламно-информационни комплекти и очертани бъдещите насоки за съвместна дейност. В рамките на същия ден се проведе работна среща с Димитър Лечев и Ангел Михайлов, съответно председател и зам.-председател на Съюз на българите „Възраждане“ в гр. Лимасол. На срещата, освен рекламно-информационни материали, предназначени за нашите сънародници, бяха очертани и възможните насоки за по-тясно сътрудничество между Академията в Свищов и членовете на организацията.\r\nПрез последния ден от работната визита срещите продължиха в гр. Никозия с Любомир Вачев (мениджър на LKV BULGARIAN CHEESE LTD, предприемач и собственик на верига магазини в Кипър) и в гр. Паралимни в българското училище „Народни будители”. В училището представителите на Академията проведоха среща с директора Нели Делчева, в компанията на директора на българско училище „Петър Берон“ в гр. Ларнака – Радослав Георгиев (който е и главен хореограф на танцов ансамбъл „Българи“ в Кипър), Елеонора Ангелова – президент на Асоциацията на българските учители в Кипър и начален учител в Ларнака, и други техни колеги. Освен обичайната презентация, размяна на подаръци и рекламно-информационни материали, на срещата бяха дискутирани редица въпроси от техническо естество, касаещи възможностите за обучение на български и кипърски граждани в СА „Д. А. Ценов“ – Свищов. На тази среща присъства и Живка Милова – главен редактор на списание „БГ Фактор“ и учител в българско училище, благодарение на която в последния брой на списанието бе публикуван обширен материал за Стопанска академия и за предстоящата визита на нейни представители в Кипър.\r\nОбщото впечатление от проведените срещи, включени в работната програма от визитата на представителите на СА „Д. А. Ценов“ - Свищов в Кипър е, че независимо от разстоянието, всички българи милеят за родното образование и проявяват жив интерес и внимание към него. Съхраняването на българските език и традиции се е превърнало в изконна цел и задача на всички българи на острова на Афродита – намерение, в което Стопанска академия даде дума, че ще окаже нужната подкрепа и съдействие.", "date": "2017.10.10", "title": "Образователното портфолио на Стопанска академия „Димитър А. Ценов” бе презентирано в Република Кипър"}
{"url": "http://www.focus-news.net/news/2017/10/10/2445092/radio-free-europe-makedoniya-tarsi-chlenstvo-v-es-podobryava-otnosheniyata-si-s-balgariya-i-gartsiya.html", "text": "Македония иска да стане член на Европейския съюз в следващите няколко години, заяви външният министър на страната Никола Димитров, съобщава Radio Free Europe. От медията напомнят, че бившата югославка република заяви своето желание през 2004 г., като от Брюксел заявиха, че едно от условията е Скопие да подобри отношенията си със своите съседи-членски на съюза – България и Гърция. Следващата възможност на Македония за кандидатства официално за членство е през пролетта на 2018 г., като правителството на Зоран Заев се опитва да подобри отношенията си със София и Атина дотогава. \r\nОт медията припомнят, че в началото на август, България обеща да подкрепи усилията на Македония. Цанко Цолов", "date": "2017.10.10", "title": "Radio Free Europe: Македония търси членство в ЕС, подобрява отношенията си с България и Гърция"}
{"url": "http://www.focus-news.net/news/2017/10/10/2445093/aktsenti-v-sutreshniya-blok-dobro-utro-balgariya-na-radio-fokus-na-11-oktomvri.html", "text": "Какво ще бъде бъдещето на ЕС, как България ще посрещне европредседателството, както и каква ще бъде ролята на България в интеграцията на Западните Балкани? Темата ще коментираме с евродепутата Андрей Ковачев от ГЕРБ/ЕНП. След официалното обръщение на лидера на Каталония Карлес Пучдемон пред регионалния парламент в Барселона – ще има ли независима Каталония? Анализ по темата ще направим с проф. Анна Кръстева, политолог и експерт по европейска и международна политика. В предаването „Добро утро България“ ще се отправим и към Кюстендил, където градът е домакин на пътуваща изложба с името „Портрет имаш, жена нямаш” на историческия музей от град Попово. Повече за събитието ще разберем от репортажа на колегата от Радио „Фокус” – Кюстендил Венцеслав Илчев. Двойно повече барбекюта ще бъдат поставени в парк „Лаута” в Пловдив, след като неизвестни разбиха досега съществуващите. Подробности ще разберем от репортажа на колегата Цветана Тончева от Радио Фокус – Пловдив.\r\nТези и още теми в „Добро утро, България“ от 06.00 до 10.00 с водещ Деница Узунова.", "date": "2017.10.10", "title": "Акценти в сутрешния блок „Добро утро, България“ на Радио „Фокус“ на 11 октомври"}
{"url": "http://www.focus-news.net/news/2017/10/10/2445094/la-vanguardia-poveche-ot-hilyada-zhurnalisti-shte-prisastvat-na-obrashtenieto-na-karles-puchdemon.html", "text": "Повече от хиляда журналисти ще присъстват в каталунския парламент, за да отразят обръщението на лидера на областта Карлес Пучдемон, пише La Vanguardia. В 18:00 часа местно време (19:00 часа българско), Пучдемон ще се обърне към народните представители за да обяви, дали смята да се позова на резултатите от референдума за независимост, отцепвайки Каталуния от Испания. По данни на местни медии, Пучдемон вече е пристигнал в сградата на Народното събрание.  Цанко Цолов", "date": "2017.10.10", "title": "La Vanguardia: Повече от хиляда журналисти ще присъстват на обръщението на Карлес Пучдемон"}
{"url": "http://www.focus-news.net/news/2017/10/10/2445095/premierat-boyko-borisov-vidyah-greshka-i-pri-g-n-gebrev-i-v-kinteks-i-v-ministerstvo-na-ikonomikata.html", "text": "Видях грешка и при г-н Гебрев, и в Кинтекс, и при Министерство на икономиката. Когато под прозореца ти дудукат, тези грешки не се поправят, а се мултиплицират. Това заяви на брифинг в Министерски съвет премиерът Бойко Борисов, коментирайки резултатите от разговорите за разрешаване на проблемите пред „Емко“, предаде репортер на Агенция „Фокус“. „Лесно е да стоиш отстрани и да се опитваш да яхнеш една или друга вълна. Казвам го най-добросъвестно. Не бяха далеч годините, в които държавните военни заводи нямаха поръчки и вашите колеги в Сопот и Карлово идваха да ме отразяват там, когато хиляди стояха и протестираха, защото просто нямаше работа“, заяви Борисов. „За да ви отговоря защо ми бяха нужни два дена – защото, когато има „Кинтекс“, като държавен посредник и частни и заводи, винаги могат да се направят спекулации и много други изводи. Едните обвиняваха едните в рекет, а другите, че посредниците или частници взимат повече пари“, допълни още премиерът.", "date": "2017.10.10", "title": "Премиерът Бойко Борисов: Видях грешка и при г-н Гебрев, и в „Кинтекс“, и в Министерство на икономиката"}
{"url": "http://www.focus-news.net/news/2017/10/10/2445096/sofiya-pozhar-gori-v-sgrada-na-agala-na-bul-knyaz-aleksandar-dondukov-i-ul-georgi-benkovski.html", "text": "Пожар гори в сграда на ъгъла на бул. „Княз Александър Дондуков“ и ул. „Георги Бенковски“, предаде репортер на Агенция \"Фокус\".", "date": "2017.10.10", "title": "София: Пожар гори в сграда на ъгъла на бул. „Княз Александър Дондуков“ и ул. „Георги Бенковски“"}
{"url": "http://www.focus-news.net/news/2017/10/10/2445097/liderat-na-bsp-korneliya-ninova-kam-premiera-boyko-borisov-shte-osvobodish-li-emil-karanikolov-zaradi-emko.html", "text": "Ще освободиш ли Емил Караниколов заради „Емко“. с тези думи лидерът на БСП Корнелия Нинова се обърна към министър-председателя Бойко Борисов в предаването  по бТВ. Според Нинова случай показва показва няколко неща. „Това е кризисен пиар на ГЕРБ и на Борисов, защото твърде много скандали се случиха в последните дни. При това той винаги се е страхувал от натиск и от протести. Винаги, когато има някакъв протест, той дава назад в политиката си. По-важното е какво показва целият този случай - че нямаме държава и институции. Значи министър, който е част от кабинета, беше острието на този проблем – отнемане на лиценз, завеждане на дела, нарочване на собствениците на завода като престъпници, прекратяване на договори с външна страна. Министър, т.е. правителството беше източникът на това. Сега премиерът, който е начело на това правителство, изведнъж казва: „Всичко връщаме обратно“, коментира Нинова. Тя попита как се случва така, има ли институции и дали те работят. „Или един човек създава проблема чрез подставените си остриета и министри и след това се явява като спасител. Тук ще има ли последици, политически? Най-малкото, на Караниколов ще му се поиска ли отговорност за всичко, което говореше до днес?“, попита лидерът на БСП. По думите й нищо в държавата не функционира като хората. Според нея, ако премиерът Бойко Борисов си е на мястото, ще освободи Караниколов и ще му каже: „Ти не постъпи правилно“. Според нея обаче министър-председателят няма да го направи, защото министър Караниколов е изпълнявал неговите поръчки. „Питам го - Сега ще освободиш ли Караниколов, който довчера твърдеше, че цялото това нещо е една престъпна схема“, попита Нинова.", "date": "2017.10.10", "title": "Лидерът на БСП Корнелия Нинова към премиера Бойко Борисов: Ще освободиш ли Емил Караниколов заради „Емко“"}
{"url": "http://www.focus-news.net/news/2017/10/10/2445098/api-vremenno-dvizhenieto-se-osashtestvyava-samo-v-avariynata-lenta-pri-km-38-na-am-struma-v-posoka-sofiya-poradi-paten-intsident.html", "text": "Временно движението се осъществява само в аварийната лента при км 38 на АМ \"Струма\" в посока София, в района преди отбивката за Долна Диканя, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.10.10", "title": "АПИ: Временно движението се осъществява само в аварийната лента при км 38 на АМ \"Струма\" в посока София поради пътен инцидент"}
{"url": "http://www.focus-news.net/news/2017/10/10/2445099/emanyuel-makron-evropeyskiyat-sayuz-ne-tryabva-da-posrednichi-v-katalunskata-kriza.html", "text": "Френският президент Еманюел Макрон заяви във вторник, по време на посещението си във Франкфурт, че Европейският съюз не трябва става посредникът в каталунската криза, предава Reuters. Държавният глава изрази вярата си във възможностите на Мадрид са се справи със ситуацията по мирен път, като подчерта, че проблемът е вътрешен за Испания. Пред журналисти, Макрон заяви, че самият той също не смята да взима участие в кризата, тъй като „това не е моя задача“. Цанко Цолов", "date": "2017.10.10", "title": "Еманюел Макрон: Европейският съюз не трябва да посредничи в каталунската криза"}
{"url": "http://www.focus-news.net/news/2017/10/10/2445100/kmetat-na-karlovo-d-r-emil-kabaivanov-okolo-20-30-politsai-ne-dostigat-v-obshtinata.html", "text": "Около 20-30 полицаи не достигат в община Карлово. Това съобщи в предаването „Часът на Карлово” на Радио „Фокус” – Пловдив кметът на Карлово д-р Емил Кабаиванов. „Липсват полицаи във всички малки населени места в общината”, добави Кабаиванов. Той припомни, че преди година премиерът е поел ангажимента във всяка населено място да има полицай и ако това бъде изпълнено ще се работи редом с кметовете за недопускане и превенция на престъпността навсякъде у нас, както и за бързото разкриване на извършителите на престъпления. Община Карлово има направено предложение към МВР още по времето на министър Румен Петков за това да бъде разкрито полицейско управление в село Розино, което има смесено население и около 4000 жители. Участъкът ще може да покрива осем близки населени места, като ще се дава 24-часово дежурство с полицейски патрули. Необходимо е разкриването и на още един полицейски участък в село Левски, или в Калофер, който ще обслужва северната част на общината. В момента една от големите общини Карлово, както и близките до нея общини Брезово и Калояново са без покритие от полиция, а в тези общини престъпността е голяма. Според кмета на Карлово Емил Кабаиванов в МВР трябва да се търсят начини и промени за пренасочване на броя служители, които в момента не са заети с пряка полицейска дейност към нуждаещи се общини. В повечето европейски страни регистрацията на автомобили не е дейност на МВР, а може да се направи в МОЛ-а, или хипермаркета.\r\nЦветана ТОНЧЕВА", "date": "2017.10.10", "title": "Кметът на Карлово д-р Емил Кабаиванов: Около 20-30 полицаи не достигат в общината"}
{"url": "http://www.focus-news.net/news/2017/10/10/2445101/nimh-utre-na-otdelni-mesta-shte-prevali-slab-dazhd-maksimalnite-temperaturi-shte-sa-mezhdu-17-i-22.html", "text": "През нощта ще бъде предимно ясно и почти тихо. Минимални температури между 4° и 9°, по Черноморието до 11°. Утре в сутрешните часове на места около водните басейни ще се образува мъгла. През деня над страната ще има временни увеличения на облачността, по-значителни над източните и планинските райони, но само на отделни места ще превали слаб дъжд. Ще духа слаб северозападен вятър. Максимални температури между 17° и 22°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е и ще се задържи по-високо от средното за октомври.\r\nНад Черноморието ще има временни увеличения на облачността, но само на изолирани места слабо ще превали. Ще духа слаб вятър от запад-северозапад. Максимални температури на въздуха: 17-19°. Температурата на морската вода е 19°. Вълнението на морето ще бъде 1-2 бала. Над планините ще има по-значителни увеличения на облачността и на отделни места ще превали слаб дъжд, над 2300 метра – слаб сняг. Ще духа до умерен северозападен вятър. Максимална температура на височина 1200 метра около 12°, на 2000 метра – около 5°.\r\nВ четвъртък и петък ще има повече разкъсвания и намаления на облачността, особено в часовете след обяд. Първия ден ще духа слаб западен вятър, втория ден вятърът ще се ориентира от северозапад, по-късно и ще се усили. Температурите ще се повишат и максималните в петък ще са между 20° и 25°. В събота над Източна България ще има повече облачност, възможни са и изолирани слаби превалявания. Дневните температури ще се понижат, по-чувствително в Източна България. Вятърът ще остане северозападен, но до края на деня ще отслабне до умерен.", "date": "2017.10.10", "title": "НИМХ: Утре на отделни места ще превали слаб дъжд, максималните температури ще са между 17° и 22°"}
{"url": "http://www.focus-news.net/news/2017/10/10/2445102/el-pais-mezhdunarodniya-valuten-bord-prizova-za-posrednichestvo-v-katalunskata-kriza.html", "text": "Международният валутен борд призова за посредничество за решаването на каталунската криза, пише El Pais. Организацията предупреди и за ефекта, който евентуално отцепване на областта би имало върху останалата част от Европа. Съобщението е направено във вторник, след редовното заседание на организацията, провеждащо се от 10 до 15 октомври. Цанко Цолов", "date": "2017.10.10", "title": "El Pais: Международния валутен борд призова за посредничество в каталунската криза"}
{"url": "http://www.focus-news.net/news/2017/10/10/2445103/varna-nad-4-km-tsenni-dokumenti-podredeni-list-varhu-list-se-sahranyavat-v-darzhavniya-arhiv-v-grada.html", "text": "Над 4 километра ценни документи, подредени лист върху лист, се съхраняват в Държавен архив – Варна. Това каза в интервю за Радио „Фокус“ – Варна Владимир Владимиров, началник отдел на Държавен архив – Варна. „При нас общоприетата мярка за изчисляване на количество архиви е в линеен метър. В Държавен архив – Варна се съхраняват около 4 000 линейни метра архиви. Като наредите лист върху лист това е над 4 километра – милиони страници информация“, посочи Владимир Владимиров. По отношение на дигитализацията Владимир Владимиров коментира, че Държавен архив – Варна се занимава с дигитализация на документи от 2012 година. „Имаме наша интернет страница, в която може да се ползва информационна система на държавните архиви. Засега в нея са въведени документите на ниво описание, а самата дигитализация като изображение на документа също се работи, но според възможностите ни, което е една страшно малка част от това, което съхраняваме. Става много бавно, много трудоемко, не разполагаме и със супер модерна техника и достатъчно кадри“, каза още Владимир Владимиров.\r\nМарияна ВАЛЕНТИНОВА", "date": "2017.10.10", "title": "Варна: Над 4 км ценни документи, подредени лист върху лист, се съхраняват в Държавния архив в града"}
{"url": "http://www.focus-news.net/news/2017/10/10/2445104/nikolay-nedyalkov-asotsiatsiya-na-zelenchukoproizvoditelite-v-burgas-s-50-po-skapi-sa-zelenchutsite-v-grada-i-regiona-spryamo-minalata-godina.html", "text": "С 50% по-скъпи са зеленчуците в Бургас и региона спрямо миналата година, каза за Радио „Фокус“ Николай Недялков, председател на Асоциацията на зеленчукопроизводителите в Бургас. По думите му сезонните зеленчуци са много по-малко спрямо миналата година, независимо от това, че засадените площи са повече. Според него годината е неблагоприятна заради високите температури на въздуха и ниската атмосферна влажност. „Вследствие на това не можа да се осъществи опрашването на зеленчуците и всъщност има растения, но няма плод от зеленчуците“, каза още Недялков. Въпреки ниския добив обаче качеството на българското производството е добро.\r\nТой допълни, че вносът на сезонните плодове и зеленчуци е слаб. „Явно няма и внос от Турция, Гърция, Албания, откъдето идват по принцип зеленчуците, защото и там може би е имало същият проблем“, коментира още Недялков.\r\nМария РУСЕВА", "date": "2017.10.10", "title": "Николай Недялков, Асоциация на зеленчукопроизводителите в Бургас: С 50% по-скъпи са зеленчуците в града и региона спрямо миналата година"}
{"url": "http://www.focus-news.net/news/2017/10/10/2445105/the-guardian-obrashtenieto-na-karles-puchdemon-se-bavi.html", "text": "Обръщението на каталунския лидер Карлес Пучдемон все още не е започнало, съобщава The Guardian. Пучдемон трябваше да започне обръщението си в 18:00 часа местно време (19:00 часа българско), но към момента парламентът все още е наполовина празен, а лидерът не е на подиума. Пучдемон трябва да обяви, дали смята да отцепи Каталуния от Испания, като се позова на резултатите на референдума за независимост.  Цанко Цолов", "date": "2017.10.10", "title": "The Guardian: Обръщението на Карлес Пучдемон се бави"}
{"url": "http://www.focus-news.net/news/2017/10/10/2445106/el-pais-obrashtenieto-na-karles-puchdemon-se-otlaga-s-edin-chas.html", "text": "Обръщението на Карлес Пучдемон, в което трябваше да стане ясно дали Каталуния ще обяви независимост от Испания, се отлага с един час, пише El Pais, като се позова на информация от местните власти. По-рано стана ясно, че десет минути след официалното начало на обръщението (18:00 часа местно време, 19:00 часа българско време), Пучдемон все още не е излязъл на трибуната, а Народното събрание е наполовина празно. Причината за забавянето все още не е съобщена.  Цанко Цолов", "date": "2017.10.10", "title": "El Pais: Обръщението на Карлес Пучдемон се отлага с един час"}
{"url": "http://www.focus-news.net/news/2017/10/10/2445107/kyustendil-obshtina-dupnitsa-otchita-po-golyama-sabiraemost-na-mestnite-prihodi-za-devetmesechieto-na-2017-godina.html", "text": "Община Дупница отчита по-голяма събираемост на местните приходи за деветмесечието на 2017 година. Това съобщи за Радио „Фокус” – Кюстендил Олга Китанова, зам.-кмет на Община Дупница. Събраната сума от местни приходи е 5 700 037 лева, което е със 772 923 лева повече в сравнение за същия период на 2016 година. Изпълнението на бюджета по този показател е 74,17%. При данъка върху моторните превозни средства изпълнението е със 113 717 лева повече, събраната сума е в размер на 1 238 184 лева. Повече са приходите от продажби – 458 022 лева, увеличението е с 278 749 лева. Събраната сума от заплатена такса за битови отпадъци е 1 495 245 лева. За деветте месеца на годината има по-висока събираемост на данъка върху недвижимите имоти и патентния данък. По-малко са събраните средства от таксите за административни услуги и от данъка върху придобито имущество. Община Дупница започва работа по новия бюджет за 2018 година. След изготвяне на проектобюджета, ще се пристъпи и към неговото обществено обсъждане.\r\nВенцеслав ИЛЧЕВ", "date": "2017.10.10", "title": "Кюстендил: Община Дупница отчита по-голяма събираемост на местните приходи за деветмесечието на 2017 година"}
{"url": "http://www.focus-news.net/news/2017/10/10/2445108/predstoyashti-sabitiya-v-stranata-za-11-oktomvri-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с Националното сдружение на общините в Република България (НСОРБ). От 12.00 часа президентът ще награди с Почетен знак изпълнителния директор на НСОРБ Гинка Чавдарова. \r\n***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа ще се проведе заседание на Министерски съвет. \r\n***\r\nВ 14.00 часа пред входа на Зала 6 на НДК кметът на Столицата Йорданка Фандъкова, министърът за Българското председателство на Съвета на ЕС Лиляна Павлова и Яп Вернер, временно изпълняващ длъжността Посланик на Нидерландия в България, ще участват в засаждането на цветна мозайка, изобразяваща логото на българското председателство на съюза. \r\n***\r\nОт 14.45 часа, в централния офис на ЕЙ И ЕС България, (офис сграда „Ариес“, бул. „Черни връх“ 32) ще се състои официалното откриване на разширения регионален Център за споделени услуги на ЕЙ И ЕС в София. В официалната церемония по откриването ще вземат участие министърът на енергетиката Теменужка Петкова; ръководителят „Бизнес развитие“ Евразия и президент на ЕЙ И ЕС България Оливие Маркет; изпълнителният директор на ЕЙ И ЕС България Иван Цанков и мениджмънтът на центъра.\r\n***\r\nОт 17.00 часа в сградата на Френския институт в София, (пл. „Славейков“ №3), ще се проведе официалната церемония по награждаването на общините лауреати във второто издание на конкурса  „ЕКООБЩИНА“. Официални гости на събитието ще бъдат: Н.Пр. Ерик Льобедел, посланик на Франция в България; Нено Димов, министър на околната среда и водите; Николай Нанков, министър на регионалното развитие и благоустройството и др. \r\n***\r\nОт 09.30 часа I състав на Специализирания наказателен съд ще гледа делото срещу  Пламен Г., Ердинч Х. и Костадин К. за организиране и ръководене на организирана престъпна група.\r\n***\r\nОт 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за организиране и ръководене на организирана престъпна група. \r\n***\r\nОт 09.30 часа 15 състав на СГС ще гледа делото срещу Любомир Димитров – Гребеца (чл. 115-118 НК).\r\n***\r\nОт 10.00 часа 1 състав на СГС ще гледа делото срещу съдия Люба Петрова от Районен съд-Раднево (ГЛ.VIII. Престъпления против дейността на държавни органи и обществени организации).\r\n***\r\nОт 10.00 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за организиране и ръководене на организирана престъпна група. \r\n***\r\nОт 10.00 часа XIII състав на Специализирания наказателен съд ще гледа делото срещу Радослав К., Генчо П., Венцислав П., Георги С. и др. за организиране и ръководене на организирана престъпна група. \r\n***\r\nОт 10.00 часа X състав на Специализирания наказателен съд ще гледа делото срещу Кольо К., Мариета В., Галина В. и др. за организиране и ръководене на организирана престъпна група. \r\n***\r\nОт 10.00 часа в Националния пресклуб на БТА ще се проведе представяне на програма за преодоляване на кризата в България, разработена от проф. Божидар Попов и подкрепена с подписите на действащи политици, икономисти, учени и общественици. \r\n***\r\nСофийска адвокатска колегия (САК) ще отбележи 120 - годишен юбилей.  От 10.30 часа в катедрален храм „Света Неделя\" ще бъде отслужен благодарствен молебен и тържествен водосвет за здравето, благоденствието и благополучието на всички софийски адвокати и техните семейства. В 12.00 часа в камерна зала „България” - Софийският адвокатски съвет ще проведе тържествено заседание, посветено на празника, с участието на членовете на Висшия адвокатски съвет, председателите на адвокатските колегии от страната, ръководителите на съдилищата от Софийски съдебен район и други официални лица.\r\n***\r\nОт 10.30 часа 5 състав на СГС ще гледа делото срещу съдия Евелин Драганов (Гл. ІІ НК – престъпление против личността).\r\n***\r\nОт 10.30 часа в „Сентръл Парк Хотел“, ПП Обединени земеделци и фондация „Конрад Аденауер”- България организират дискусия на тема: „Приоритети и предизвикателства пред първото българско председателство на Съвета на Европейския съюз”. \r\n***\r\nОт 11.00 часа в зала „Официална“ в Столична община ще се състои пресконференция, на която ще бъде представен новият общ здравен портал, който събира информацията за всички общински лечебни заведения в София. В пресконференцията ще участват зам-кметът на Столична община Дончо Барбалов и Детелин Кръстев, управител на Global System Solution. \r\n***\r\nОт 13.30 часа в заседателната зала в сградата на Висшия съдебен съвет (ул. „Екзарх Йосиф“ 12) ще се проведе заседание на Прокурорската колегия на Съвета. \r\n***\r\nОт 14.00 часа VIII състав на Специализирания наказателен съд ще гледа делото срещу Гьорче В., Борис Б., Емил Д. и др. за организиране и ръководене на организирана престъпна група. \r\n***\r\nОт 15.00 до 17.00 часа, в НТС  (ул. „Г. С. Раковски“ 108, зала 105а) ще бъде представена мемоарната книга на Иван Хиновски \"Сътрудникът на българското научно-техническо разузнаване\".\r\n***\r\nОт 17.00 часа в сградата на Френския институт ще се състои втората официална церемония по награждаването на общините лауреати във второто издание на конкурса „ЕКООБЩИНА“. \r\n***\r\nОт 14.30 часа XI състав на Специализирания наказателен съд ще гледа делото срещу Христо Г. за изнудване.\r\n***\r\nОт 18.00 часа в галерия „Академия“ ще бъде открита изложба на преподавателите и студентите от специалността „Сценография“ в НХА по повод 70-та кръгла годишнина на катедрата. \r\n***\r\nОт 18.00 часа в галерия „Средец“ ще бъдат представени графиките в Национален конкурс за графика – класически техники. Експозицията може да разгледате до 20 октомври 2017 г. \r\n***\r\nОт 18.00 часа в галерия „Сердика“, ул. „Цар Самуил“ 90 се открива изложбата „Двуизмерно - Триизмерно” (живопис и скулптура) на художниците Таня Иванова Цанова (скулптура) и Красимир Цанов (живопис). Изложбата ще бъде открита от изкуствоведа Диана Попова.\r\n***\r\nОт 18.30 часа, в Литературния клуб на Столична библиотека (на пл. „Славейков“ 4) ще бъде представена внушителна антология на съвременния български разказ, съставена и преведена на арабски от палестинеца Хайри Хамдан и издадена от йорданското издателство „Албeйруни“.\r\n***\r\nОТ 19.00 часа в Центъра за култура и дебат „Червена къща „Андрей Николов” ще бъдат представени три кратки български документални филма в три различни жанра – три опита „срещу\" риалити течението. Това са „Живот в мазето” (2013, 19 мин.) на режисьора Иван Абаджиев, „Чергодейки” (2017, 27 мин.) на режисьора Елена Стойчева и „Пиратски гълъби са моите чувства ранени” (2017, 6 мин.), с режисьор Биляна Крилова.\r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски” №1, общинският съветник Даниела Димова ще има приемен ден. \r\n***  \r\nОт 19.00 часа в Ритуалната зала на Община Велико Търново ще се проведе представянето на инициативата „Да си поемем въздух, Велико Търново“ на ПП „Движение Да България“. \r\n***  \r\nОт 17.30 часа във  фоайето на централната сграда РНБ „П.Р.Славейков“ ще се проведе  откриване на изложба на международни спортни вестници от колекцията на Веселин Комитов. \r\n***\r\nОт 10.00 часа в детски отдел на РБ „Христо Ботев“ ще се състои демонстрация на тема „Първи стъпки в програмирането с роботи Финч“. Събитието е част от Европейските дни на програмирането. \r\n***\r\n От 13.30 часа в Регионална библиотека „Дора Габе“ ще се проведе библиотерапия с потребители на Центъра за психично здраве „Д-р Петър Станчев“ на тема „110 години от рождението на Иван Хаджийски – писател, публицист“. \r\n***\r\nОт 15.00 часа в началото на ул. „Водопад” от площад „20-ти юли”, ще се състои пресконференция и официална церемония „Първа копка” на обект „Изграждане на пешеходна зона по ул. „Водопад”” в гр. Карлово.\r\n***\r\nОт 17.00 часа в къща-музей „Димитър Пешев” ще бъде открита гостуващата изложба „Портрет имаш, жена нямаш”.\r\n***\r\nОт 11:30 часа в района на Локомотивно депо - Мездра ще се проведе тренировката за действие при възникване на различни видове кризисни ситуации. Обучението се организира от Главна дирекция „Пожарна безопасност и защита на населението“ и в него ще участват служители от различни институции, в т.ч. БДЖ, ДП НКЖИ, МВР, БЧК и др.\r\n***\r\nВ 18.30 часа в градинката до жп гарата ще бъде открит възпоменателен мемориал в чест на героите от Руско-турската война 1877-1978 г., загинали за освобождението на Нова Загора. В събитието ще вземе участие посланикът на Русия в България А. А. Макаров.\r\n***\r\nНа 11 октомври общинските съветници от ПП ГЕРБ в Общински съвет -Пловдив ще проведат приемни за граждани.  От 16.00 до 18.00 часа в офиса на  ГЕРБ в район „Южен” на ул. „ Академик Петър Динеков”№1А, Радослава Ташкова, председател на Групата на ГЕРБ и заместник-председател на Общински съвет  - Пловдив и Георги Василев ще се срещнат с граждани. В същия офис от 17.30 до 18.30 часа приемен ден ще има д-р Аргир Аргиров.  От 17.00 до 18.30 часа в офиса на ГЕРБ в район „Източен” на ул. „Коста Паница”№5, с граждани ще се среща Ани Лафчиева. Отново в този, но от 17.30 до 19.00 часа, граждани ще приема Емил Русинов.\r\n***\r\nОт 9.00 часа, 2 зала Окръжният съд в Пловдив ще гледа делото срещу подсъдимия Васил Т. . Срещу него е повдигнато обвинение за това, че на 30.09.2016 г. в землището на гр. Садово, обл. Пловдивска, е направил опит умишлено да умъртви другиго – Т. Б., с двойно гражданство – българско и арменско, по начин и със средство – огнестрелно оръжие, опасно за живота на мнозина. \r\n***\r\nОт 17,30 часа пред храм \"Свети Климент Охридски\" в парка \"Ружа\" ще се проведе концерт на \"Биг Бенд Пловдив\". Концертът е част от програмата за културния календар на район „Западен” за 2017-та година. \r\n***\r\nОт 15.00 часа ще се проведе пресконференция и официална церемония „Първа копка“ на обект „Изграждане на пешеходна зона по ул. „Водопад“ в гр. Карлово. \r\nНа пресконференцията ще се огласи  стартирането на проект № BG16RFOP001-1.038-0001 – C01 “Благоустроена градска среда на град Карлово“, финансиран от Оперативна програма „Региони в растеж 2014-2020 г.“ \r\n***\r\nОт 10.30 часа в село Ценово областният управител на област Русе Галин Григоров ще даде старт на събитията, свързани с Комуникационната стратегия на Република България за Европейския съюз и предстоящото родно председателство на Съвета на ЕС.\r\n***\r\nОт 10.30 часа в Пресклуба на БТА в Сливен ще се състои пресконференция на ПП АБВ-Сливен на тема: \"За инициативата национална подписка \"Да спрем машината за неравенство! За справедливи данъци.\" Участниците ще коментират проблеми, касаещи местното самоуправление.\r\n***\r\nОт 11.00 часа в район №1 в Центъра за подготовка на специалисти, „Бургашко шосе” № 12 , до Военния стадион, ще се състои тържествен ритуал по полагане на военна клетва от новоназначени  войници.\r\n***\r\nОт 13.00 часа в зала 247 в Община Смолян ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n***\r\nОт 11.00 часа в ЕГ „Р. Ролан“ ще се проведе среща на тема „Добри практики в съвременната училищна психология“.\r\n***\r\nОт 18.00 часа в НЧ „Св. Климент Охридски 1858“, акад. проф. д-р Григор Велев, председател на БАНИ ще представи четиритомника „История на Българите от Македония“.\r\n***\r\nОт 19.00 часа в Драматичен театър ще се играе спектакълът „За сушата и сватбите“ по Елин Пелин.", "date": "2017.10.10", "title": "Предстоящи събития в страната за 11 октомври (Агенция „Фокус“)"}
{"url": "http://www.focus-news.net/news/2017/10/10/2445109/api-na-11-i-12-oktomvri-dvizhenieto-v-tunel-trayanovi-vrata-na-am-trakiya-shte-e-dvuposochno-v-trabata-za-plovdiv.html", "text": "Утре – 11 октомври, и в четвъртък - 12 октомври, от 9.30 до 15.00 часа движението в тунел „Траянови врата“ на АМ „Тракия“ ще се осъществява двупосочно в тръбата за Пловдив. Временната организация  е за извършване на краткотрайни ремонтни дейности на осветлението в тунелната тръба в посока София. Това съобщиха от пресцентъра на Агенция \"Пътна инфраструктура\".\r\nНеобходимо е шофьорите да карат внимателно и със съобразена скорост, спазвайки пътната сигнализация.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.10", "title": "АПИ: На 11 и 12 октомври движението в тунел „Траянови врата“ на АМ „Тракия“ ще е двупосочно в тръбата за Пловдив"}
{"url": "http://www.focus-news.net/news/2017/10/10/2445110/daily-sabah-spored-pentagona-vloshavaneto-na-dvustrannite-otnosheniya-v-s-turtsiya-nyama-da-ima-otrazhenie-varhu-savmestnite-voenni-operatsii.html", "text": "Говорител на Пентагона заяви във вторник, че влошаването на дипломатическите отношения между САЩ и Турция, няма да повлияе съвместните военни операции или американските военнослужещи на територията на страната, пише турският Daily Sabah. Според съобщението,  Анкара е важен съюзник на НАТО и САЩ ще продължи да си партнира с Анкара що се отнася до военните операции в региона. \r\nАгенция \"Фокус\" припомня, че между двете държави се разгоря скандал, след като американската мисия в Анкара отказа в неделя да продължи да издава визи на турски граждани. По-късно турският президент заяви, че вече не признава посланика на Вашингтон в страната като представител на Белия дом.   Цанко Цолов", "date": "2017.10.10", "title": "Daily Sabah: Според Пентагона, влошаването на двустранните отношения в с Турция няма да има отражение върху съвместните военни операции"}
{"url": "http://www.focus-news.net/news/2017/10/10/2445111/liderat-na-bsp-korneliya-ninova-bsp-ne-vliza-v-sgovor-gerb-ne-iskat-borba-s-koruptsiyata.html", "text": "Докато е този НС на БСП, това Изпълнително бюро и аз съм председател, няма да станем част от този сговор на политическата класа. Тя не иска да се бори с корупцията, а да пази себе си от разследване. Лесният път е всички да се договорим и елитът на БСП да се облагодетелства, но това е пътят на агонията за държавата и народа ни. Няма да го направим. Това заяви лидерът на БСП Корнелия Нинова пред bTV, съобщиха от пресцентъра на БСП. Тя каза, че 27 години в България се пишат стратегии за борба с корупцията и резултатът е – според европейско изследване сме първи по корупция, според българско - над 90% от българите смятат че корупцията е основен проблем. Нинова подчерта, че по време на заседанието на КСНС управляващите са изтъкнали като една от основните причини за несправянето с корупцията липсата на определение на понятието „корупция“. „27 години се борим с корупцията и не сме я преборили, защото няма определение ли?“, възмути се тя и обясни, че главният прокурор отбелязал, че  прокуратурата е описала корупционните престъпления, залегнали в Наказателния кодекс. По отношение на назначаването на председателя на единния орган за борба с корупцията по високите етажи на властта, Нинова заяви: „Президентът в момента е Радев. Ние не пишем закон за него, утре може да е друг. Днес управляват ГЕРБ, утре ще управляваме ние. Трябва да пишем закони принципно, не за конкретни хора“. Тя обясни, че според предложението на БСП Народното събрание ще избира зам.-председателите и членовете.\r\n„Управляващите умишлено провалиха заседанието на КСНС. Не искат да се борят с корупцията“, заяви Нинова. Тя подчерта, че за това говорят конкретни факти - всички, без Захариева, са потвърдили участието си; не всички потвърдили са дошли, някои са си тръгнали по-рано. „Законът за КСНС казва, че когато някой от нас не може да отиде, си посочва представител. Никой от тях не си беше посочил. Защо не изпълнихте закона, ако са ви важни международните срещи?“, обърна се тя към управляващите. Нинова подчерта, че когато е станало ясно, че няма кворум, от управляващите са предложили да се остави този въпрос и да се решава в парламента. „Призовах президента да не се отказва от това и да свика второ заседание по тази тема“, поясни тя. По думите й нито един от управляващите не е пожелал да представи доклада на министър Захариева. „Какво показват с това пренебрежение? Демонстрират неуважение към институцията, не само към човека!“, коментира лидерът на левицата.\r\nКорнелия Нинова заяви, че показателно за нежеланието на управляващите да се борят с корупцията е и твърдението от доклада на министър Цачева: „Иначе казано, не винаги корупцията е престъпление“. „Защо смятат така?“, попита председателят на БСП. Тя обясни, че ГЕРБ свеждат корупцията  до административно нарушение, наказание и глоба, а БСП иска да се третира като престъпление, да има разследване обвинителен акт осъдителни присъди за политици. \r\nКорнелия Нинова заяви, че БСП ще продължава да вади информация за роднински назначения, която идва при нейни представители - хората се оплакват, че има проблем. „Тревожат ме няколко изречения от дебата за Делян Добрев: „Не се срамуваме от роднините си и ако се наложи, пак ще ги предложим“. Там няма осъзнаване за проблема. И затова ще продължаваме да изнасяме проблемите“, заяви лидерът на левицата. Тя каза, че държавен въпрос е и как се определя администрацията в страната. „Защо младите да нямат работа, а се вземат братовчеди, които не отговарят на изискванията? Тези братовчеди взимат ли обществени поръчки, това административно нарушение ли е или корупция? Тази администрация използва ли се под натиск за изборите, за да възпроизведе същия модел? Това са големи въпроси“, каза още тя. Нинова заяви, че БСП не спира само до показването им, а внася закон за държавните и общински предприятия. „Край на роднините бордоваци в държавните и общински предприятия. Едно семейство от ГЕРБ, 4 човека, получава държавни заплати колкото е фонд заплата на община Брегово. Нашият закон ще бъде лакмус дали искат да се преборят със шуробаджанащината“, заключи Корнелия Нинова.", "date": "2017.10.10", "title": "Лидерът на БСП Корнелия Нинова: БСП не влиза в сговор, ГЕРБ не искат борба с корупцията"}
{"url": "http://www.focus-news.net/news/2017/10/10/2445112/la-vanguardia-karles-puchdemon-e-otlozhil-obrashtenieto-si-zaradi-vazmozhno-mezhdunarodno-posrednichestvo.html", "text": "Лидерът на Каталуния Карлес Пучдемон е отложил с един час заседанието на Парламента, защото има възможност да получи международно сътрудничество за решаване на кризата, пише La Vanguardia, като се позовава на правителствени източници. Не се дават допълнителни данни.  Цанко Цолов", "date": "2017.10.10", "title": "La Vanguardia: Карлес Пучдемон е отложил обръщението си заради възможно международно посредничество"}
{"url": "http://www.focus-news.net/news/2017/10/10/2445113/d-r-trendafila-tosheva-vse-poveche-mladi-hora-stradat-ot-diskova-bolest.html", "text": "В последно време се забелязва „подмладяване” на дисковата болест. Това съобщи за Радио „Фокус” Пловдив д-р Трендафила Тошева, началник на отделението по физикална терапия и рехабилитационна медицина в УМБАЛ „Пловдив“. Д-р Тошева твърди, че в отделението идват все повече млади хора със сериозни оплаквания.\r\nЕсента е сезонът на дисковата болест, която се проявява със скованост в гръбнака, болки във врата, изтръпване на крайниците. Болковият синдром е остър, а пациентите подлежат на медикаментозно лечение и физиотерапия. Най-засегнати са хората, които работят в офиси, на компютър, както и в производството – на конвейер, шивачки и т.н., те стоят неподвижно по 4-5 часа и рано или късно заболяват. „Преди 20 години знаехме, че болестта се проявява след 50-55 години, но сега това правило отпадна, защото при нас лекуваме и 13-годишни деца”, каза д-р Тошева. Пациентка в тийнейджърска възраст провежда редовно лечение в отделението, като при нея има и изтръпване на единия крайник. Момичето стига до болнично лечение след натоварване в час по физическо възпитание. Тъй като детето не тренира, а в училището се налага да изпълнява силови упражнения се провокира този инцидент.\r\nД-р Тошева разказа още, че в момента в отделението се лекува и момче на 23 години с кръвоизлив в гръбначния мозък. Той е футболист и на една тренировка на 18 септември тази година вдига глава нагоре, получава силна болка в гърба и врата, изтръпват му и ръцете, но всичко отминава за десетина минути. На следващия ден отново отива на тренировка, рита с единия крак, при което усуква тялото си и отново получава изтръпване в ръцете и краката. На стадиона веднага му правят масаж, след който се оказва, че изобщо не може да мръдне и го докарват по спешност с линейка в неврологията на УМБАЛ „Пловдив“. Установява се кръвоизлив в шийния дял на гръбначния мозък. В момента пациентът провежда рехабилитация, а екипът на физиотерапията води битка да го възстанови напълно, защото е много млад. „Има огромен шанс, защото и заболяването бе хванато навреме”, каза д-р Тошева.\r\nДруга пациентка от Пловдив на около 30 години е доведена в отделението на инвалидна количка. Тъй като работи в офис по 8 часа всеки ден, иска да има двигателна активност и се записва на курс по йога. След третия сеанс се прибира вкъщи и изведнъж цялата изтръпва. Обажда се на тел.112, след прегледа с линейка по спешност е откарана и приета в болница, където се установява кръвоизлив в гръбначния мозък. Според невролозите инцидентът е провокиран от йогата.\r\n„Залитането по йога от хора над 25-30 години е огромна грешка, защото в Индия от 3-годишни се учат на йога, а не след като организмът е завършил своето развитие. Упражненията са много драстични за областта на врата и гръбнака, усукванията също са много опасни. Добре, че пациентката беше слабичка и тежестта на тялото не бе довела до по-масивен инцидент, защото ако беше дори 60 кг, нямаше да можем да я възстановим“, каза още д-р Тошева. След 3-4 курса физикална терапия, става и започва да се движи сама, макар че й остава изтръпване в крайниците.\r\nУсложненията от дисковата болест са изключително неприятни – водят до инвалидизация – парези, парализи и отпадна симптоматика. „Чрез медицинска рехабилитация се постига максимална функционална годност и успешна ресоциализация на хората с увреждания”, каза началникът на отделението. Отделението разполага с апаратна физиотерапия в следните сектори – електролечение, светлотерапия, лечение с ултрависока честота, инхалаторно ултразвуково лечение и сектор за кинезитерапия. Там се извършва и ранна клинична рехабилитация – при леглото на болния в другите клиники на УМБАЛ „Пловдив“. Има разработени собствени алгоритми, по които работят рехабилитаторите.\r\nПри блокиране на гръбначния стълб се прави освобождаване на гръбначно-мозъчните коренчета чрез мануална терапия, а мускулатурата се релаксира. Ако това не е достатъчно, се прави апаратна програма в продължение на 7 дни. Когато проблемът е хроничен, терапията е добре да се провежда 2 пъти в годината.\r\n„Много е важно хората да разберат, че не бива да пресилват тялото си излишно”, добави д-р Тошева.\r\nЦветана ТОНЧЕВА", "date": "2017.10.10", "title": "Д-р Трендафила Тошева: Все повече млади хора страдат от дискова болест"}
{"url": "http://www.focus-news.net/news/2017/10/10/2445114/anton-todorov-gerb-snezhnata-topka-na-klevetata-i-na-cherniya-piar-zagiva-kogato-padne-v-rova-na-istinata-i-dostoynstvoto.html", "text": "Снежната топка на клеветата и на черния пиар загива, когато падне в рова на истината и достойнството. Това каза пред журналисти Антон Тодоров от ГЕРБ след заседанието на парламентарната група на партията, предаде репортер на Агенция „Фокус“. „Изказах пред колегите моите мотиви отново. Срещнах изключително голяма подкрепа, което изключително ме развълнува. Обсъдихме всички аспекти на моите мотиви. Иска ми се да кажа, че имаше най-различни изявления. Може би 10 или 12. Изключително много благодаря на колегите, но потвърдих моето категорично желание, че за да се спре това активно мероприятие, което тече срещу мен, а миналата срещу Делян Добрев, вероятно е разгърнато във времето и за следващата седмица, трябва в един момент да се изкопае ров. Тоест снежната топка на клеветата, на черния пиар загива, когато падне в рова на истината, на достойнството“, коментира Тодоров. Той посочи, че нямат конкретно решение, но най-голямата му вътрешна драма е, че това активно мероприятие е попречило да се извади като особен акцент „размазващата“ победа на ГЕРБ в неделя. „На първи тур бихме БСП в Трън, където ходи Корнелия Нинова. Бихме на първи тур във Вълчи дол, където Корнелия Нинова отиде и лееше крокодилски сълзи пред едно семейство от социално слаби, докато вероятно забрави да им покаже своята декларация как 1999 г., приватизирайки „Техноимпекс“, си купува 125 кв. апартамент, гараж, а след няколко години втори апартамент и 65 000 лв. кеш от продажбата на акции. Тази победа на ГЕРБ е само началото на края на БСП. След 2 години ще има местни избори. Помнете ми думата, че ако дотогава оцелее Корнелия Нинова след вътрешнопартийните си битки и врагове, които съвсем основателно вероятно и искат оставката, тогава ще говорим пак“, допълни той. Според него БСП ще загубят и евроизборите след година и половина. „Точно тази победа на ГЕРБ в неделя всъщност беше смачкана и един от страничните резултати от това активно мероприятие. От 1 октомври са увеличени пенсиите, това също беше смачкано покрай този напълно измислен скандал. Казах няколко пъти, че се извинявам на Виктор Николаев. Доколкото имам лично информация, той е на съвсем различно мнение, което беше изказано, че е бил заплашен. Напротив, дори пред Валери Симеонов е казал, че не е бил заплашен, че са добри приятели и т.н.“, допълни Тодоров. Депутатът отрече, да е станал жертва. „Никога през живота си не съм се чувствал като жертва. Ако някой си мисли, че ще спра, няма да спра дотук. В ново амплоа след тази оставка, аз ще работя по същия начин, по който познавате“, каза още Антон Тодоров.\r\nЛюба АЛЕКСИЕВА", "date": "2017.10.10", "title": "Антон Тодоров, ГЕРБ: Снежната топка на клеветата и на черния пиар загива, когато падне в рова на истината и достойнството"}
{"url": "http://www.focus-news.net/news/2017/10/10/2445115/ministar-lilyana-pavlova-predlozhenieto-za-spetsialen-byudzhet-za-evrozonata-izglezhda-logichna-stapka-no-ne-tryabva-da-dublira-sashtestvuvashti-politiki-obzor.html", "text": "Поставят се условия, които изглеждат обективни, но накрая субективно се мерят. Това е много често един от проблемите на Европа. Липсата на доверието в Европа е, че тя поставя критерии, особено към страни кандидати като България да влезе в Шенген, които са спазени от много време и въпреки всичко нямаме обективната безпристрастна оценка да бъдем приети. Това каза министърът на Българското председателство на Съвета на ЕС по време на Международна конференция „Бъдещето на Европа и българската перспектива. Според нея държави членки, които ги нарушават, не биват санкционирани. По думите й това е неравно третиране, което създава предпоставката за понижаване на доверието в Европа. Павлова подчерта, че за нас многогодишната финансова рамка като дебат трябва да се проведе преди май 2019 г., защото ако не го направят дотогава и не постигнат съгласие, ще загубят инерцията, която са направили. По думите й за България е важно да се присъедини в една добре реформирана и стабилна еврозона. Според министъра предложението за специален бюджет за еврозоната изглежда логична стъпка за това да подобрим и политическия микс между единната парична политика, и националните ни фискални политики, но в никакъв случай този отделен бюджет не трябва да се разпростира, така че да дублира съществуващи политики, които имаме финансирани. Тя уточни, че предложеният предприсъединителен инструмент за държавите, желаещи да влязат в еврозоната, го подкрепят, но той не трябва да бъде за сметка на кохезионната политика, а да бъде допълващ. Според Павлова Западните Балкани са едно буре с барут, което не трябва да оставим да тлее географски в Европа, дълги години пренебрегвани. Тя подчерта, че нямаме намерение и право да даваме фалшиви обещания, но в същия момент като държава, извървяла нелекия път към присъединяването, можем да кажем, че имаме научени уроци от 10-те години членство в ЕС. „Трябва да бъдем искрени към Западните Балкани. Те очакват дата, не можем да обещаем дата утре. Не можем да кажем, че в рамките на 6-те месеца на българското председателство ще сменим дневния ред на Европа. Целта е да дадем честен и обективен план за действие на всяка една от държавите спрямо нейния напредък, прогрес или проблемите, които има все още в нея. Искаме да работим и с всяка държава поотделно“, каза още Лиляна Павлова.\r\nВицепрезидентът Илияна Йотова заяви, че ако не запълнят пропастта и очакванията на европейските граждани, ще бъдат виновни за още по-силните гласове на евроскептиците. Според нея много малко напоследък се говори по най-парливите въпроси, които вълнуват ЕС. Тя изрази надежда, че дискусията за следващия бюджетен период ще започне с българското председателство и това е огромна задача пред тях – как да бъдат поставени и отстоявани приоритетите. Според нея европейските институции трябва ясно да кажат как ще се замени политиката на финансиране чрез еврофондове от финансови инструменти и проекти по т.нар. план „Юнкер“, които генерират печалба. Йотова определи дискусията за Многогодишната финансова рамка  като закъсняла. Според нея от това как ще бъде структуриран следващият програмен период и приоритети ще стане категорично ясно дали Европа ще продължи да работи по политиката на сближаване или ще се задълбочи разделението на бедни и богати и развитие на различни скорости. По темата за бежанската криза тя коментира, че вече трета година липсва обща политика за убежищата и поемане на отговорността от всички държави.  \r\nБившият италиански премиер Марио Монти заяви, че ЕС се намира в нова позитивна фаза, носеща надежда. Според него председателството дава шанс на държавните лидери да представят някои приоритетни проблеми пред колегите си, които не са били на дневен ред преди това или няма да бъдат в бъдеще. Той подчерта, че е доволен от поставянето на фокуса върху Западните Балкани по време на българското председателство. Той коментира и отцепването на Каталуня от състава на Испания, подкрепяйки тезата, че ЕС не може да вземе страна или да влезе в ролята на медиатор в тази криза. \r\nЛюба АЛЕКСИЕВА", "date": "2017.10.10", "title": "Министър Лиляна Павлова: Предложението за специален бюджет за еврозоната изглежда логична стъпка, но не трябва да дублира съществуващи политики (ОБЗОР)"}
{"url": "http://www.focus-news.net/news/2017/10/10/2445116/rumyana-glavcheva-ekspert-seizmolog-kray-zapaden-tihi-okean-tri-silni-zemetreseniya-bez-shteti.html", "text": "В понеделник около акваторията на Западен Тихи океан се случиха три земетресения с магнитуди от 6.1 до 6.6. Ето и тяхната последователност във времето. В 3 часа и 5 минути локално време (време в епицентъра) земетресение с магнитуд 6.1 удари остров Хаапай (малко над 7500 жители) на Кралство Тонго. Административният център Пангаи (около 1740 жители) на острова трябва да е изпитал разбуждащо сътресение от IV степен по 12-степенната скáла за интензивност. Интензивността в Нукуалофа (около 22500 ж.) – столицата на държавата, намираща се на около 240 км в юг-югоизточна посока от епицентъра на остров Тонгатабу (71260ж.) от архипелага на държавата Тонго, е още по-ниска. При въздействия с такава сила няма щети. Земетресението е в район на интензивно взаимодействие между тихоокеанската и австралийската плоча – подпъхване на първата към запад  със скорост около 75 милиметра в година. На около 200 км изток-югоизток от новия епицентър през 2006 година става земетресение с магнитуд 8.0 и плитък източник, както и сега. Сътресения атакуват и Нова Зеландия, но повредите са твърде слаби. \r\nСледващите две силни земетресения са в 7:34 и около 9:50 сутринта време в епицентъра в понеделник 9 октомври, както следва. Земетресение с магнитуд 6.6 и епицентър в западната част на Алеутската дъга се появява в резултат от вмъкване на тихоокеанската плоча в мантията под Северо-Американската плоча. Сеизмичният източник е на дълбочина от 110-120 км. И тук движението е със скорост от около 75 мм/година с генерална посока към запад. Има сведение, че трусът е вяло усетен чак на 980 км източно от епицентъра в Николски, САЩ. За щастие, въздействаната област е много рядко населена. Последното силно земетресение на деня понеделник е с магнитуд 6.2 в района на островите Балени, намиращи се в Южно море. Земетресението фактически е продукт на процесите по океанската граница между Тихия и Южния (Антарктически) океан. Епицентърът е на около 2000 км юг-югозападно от Новозеландски територии. Източникът му е само на около 10 км под океанското дъно и сътресения не са усетени по обективни причини.", "date": "2017.10.10", "title": "Румяна Главчева, експерт-сеизмолог: Край Западен Тихи океан – три силни земетресения без щети"}
{"url": "http://www.focus-news.net/news/2017/10/10/2445117/kyustendil-vse-poveche-kyustendiltsi-si-postavyat-protivogripni-vaksini.html", "text": "Все повече хора си поставят противогрипни ваксини в Кюстендил. Това каза пред Радио „Фокус” – Кюстендил д-р Румен Алексов, председател на Районната колегия на общопрактикуващите лекари в Кюстендил. Според него сега е моментът за поставянето на такива ваксини, защото те имат определен период от време за действие и за изразена активност. „Целта е точно в зимните месеци тази ваксина да действа. Всички хора с намален имунитет, с хронични заболявания, трябва да си поставят такава ваксина, аз съветвам моите пациенти да го правят и те го правят, но мога да кажа, че има голям резултат от това”, каза д-р Румен Алексов. По думите му цените на този вид ваксини не са променяни, средно около 10 лева са. „Ваксините са три вида, които са регистрирани и се продават в България. Трябва да се знае, че ваксината се поставя на здрав човек”, каза д-р Румен Алексов.\r\nВенцеслав ИЛЧЕВ", "date": "2017.10.10", "title": "Кюстендил: Все повече кюстендилци си поставят противогрипни ваксини"}
{"url": "http://www.focus-news.net/news/2017/10/10/2445118/tsveta-karayancheva-gerb-utre-shte-glasuvame-po-savest-ostavkata-na-anton-todorov-nyamame-krayno-reshenie-kak-neka-da-prespim-tazi-vecher.html", "text": "Изслушахме мотивите на Антон Тодоров. Имаше дебати. Колегите го подкрепиха изключително много и благодариха за работата, която сме работили заедно. Това каза пред журналисти зам.-председателят на ПГ на ГЕРБ Цвета Караянчева след заседанието на парламентарната група на партията, предаде репортер на Агенция „Фокус“. „Той ще има възможност да се развие в ново амплоа и там ще бъде много полезен. Все още нямаме крайно решение как ще се гласува, нека да преспим тази вечер. Колегите ще гласуват по съвест. Имаше и изказване от един колега, който каза, че не подкрепя оставката му, но ще направи каквото Тодоров му каже и както счита, че ще бъде полезен оттук нататък“, коментира Караянчева. По думите й след няколко дни ще стане ясно какво ще е новото му амплоа. „Очаквайте утре гласуването на групата. Нека да преспим тази вечер и отново ще се видим утре“, каза още зам.-председателят на парламента. \r\nЛюба АЛЕКСИЕВА", "date": "2017.10.10", "title": "Цвета Караянчева, ГЕРБ: Утре ще гласуваме по съвест оставката на Антон Тодоров, нямаме крайно решение как – нека да преспим тази вечер"}
{"url": "http://www.focus-news.net/news/2017/10/10/2445119/afp-madrid-otkaza-vazmozhno-posrednichestvo-v-kataluniya.html", "text": "Говорител на испанското правителство, заяви че международно сътрудничество за решаването на кризата в Каталуния „не е възможна карта“, предава AFP. Изявлението става минути след като във вторник каталунският лидер Карлес Пучдемон отложи с един час своето обръщение пред Народното събрание, заради преговори за възможно международно посредничество. Агенцията припомня, че в 18:00 часа местно време, Пучдемон трябва да се разясни дали смята да обяви независима република Каталуния.  Цанко Цолов", "date": "2017.10.10", "title": "AFP: Мадрид отказа възможно посредничество в Каталуния"}
{"url": "http://www.focus-news.net/news/2017/10/10/2445120/mvnr-pochetnite-konsuli-nyamat-mandat.html", "text": "Българските почетни консули нямат мандат. Това посочват от пресцентъра на Министерството на външните работи по повод твърдения на Христо Стоичков пред медии, че мандатът му е изтекъл. От МВнР уточняват, че пълномощията се прекратяват, когато реши МС. На почетния консул се издава документ, наречен патент. Приемащата държава потвърждава съгласието си с друг документ, наречен екзекватура. И двата нямат срок.", "date": "2017.10.10", "title": "МВнР: Почетните консули нямат мандат"}
{"url": "http://www.focus-news.net/news/2017/10/10/2445121/el-pais-karles-puchdemon-ne-zhelae-nezavisimost-negovata-partiya-mu-oponira.html", "text": "Според източници на управляващата в Каталуния партия „Заедно за Да“, лидерът Карлес Пучдемон не желае да обяви независимост на областта, докато по-голямата част от политическата му формация искат да видят Каталунска република, пише El Pais. Това е едната причина за отлагане на обръщението на Пучдемон, докато другата е наличието на желание за международно посредничество.   Цанко Цолов", "date": "2017.10.10", "title": "Еl Pais: Карлес Пучдемон не желае независимост, неговата партия му опонира"}
{"url": "http://www.focus-news.net/news/2017/10/10/2445122/plovdiv-kmetat-na-karlovo-iska-zhandarmeriyata-po-chesto-da-vliza-v-naselenite-mesta-s-kontsentrirano-romsko-naselenie-zaradi-bitovata-prestapnost.html", "text": "Кметът на Карлово д-р Емил Кабаиванов ще поиска от директора на ОДМВР-Пловдив, БОП и жандармерия по-често да влизат в населените места в общината с концентрирано ромско население. Това съобщи за Радио „Фокус” – Пловдив кметът д-р Емил Кабаиванов. „Служителите на тези подразделения на полицията трябва да извършват по-чести проверки за законността в тези райони, така както това се прави в Пловдив”, каза Кабаиванов. По инициатива на кмета на Карлово през изтеклата седмица в общината се е провела среща, която е била предизвикана от проблеми, свързани с битовата престъпност в районите с концентрирано ромско население в Карловска община. „Това са селата Иганово, Певците, Кърнаре, Христо Даново, Розово, Баня, Слатина”, посочи кметът. По думите му в тези селища са чести кражбите и посегателствата върху имоти и селскостопанска продукция, неспазването на закона за движение по пътищата – управление на неизправни автомобили и от неправоспособни шофьори с отнети свидетелства. „Разрешаването на тези въпроси определя спокойствието и безопасността на хората, които живеят най-вече в западната част на община Карлово”, каза кметът Кабаиванов. По време на срещата са били поставени всичките тези въпроси и се е чуло ясното становище и на представителите на Районна прокуратура и Районното управление на полицията. Били са взети конкретни мерки, първата сред които е да се поиска среща с директора на Областната дирекция на МВР старши комисар Атанас Илков.\r\nОсвен това ще бъде направен и анализ кои са пунктовете в Карлово, които издават документи за техническа изправност на автомобили, които са видимо неизправни. Според кмета много често с такива автомобили и бусове се превозват хора, които работят в селското стопанство.\r\nЦветана ТОНЧЕВА", "date": "2017.10.10", "title": "Пловдив: Кметът на Карлово иска жандармерията по-често да влиза в населените места с концентрирано ромско население заради битовата престъпност"}
{"url": "http://www.focus-news.net/news/2017/10/10/2445139/plamen-manushev-gerb-popravkite-v-zakona-za-otbranata-i-vaorazhenite-sili-ne-sa-ataka-sreshtu-prezidenta-rumen-radev.html", "text": "Поправките в закона за отбраната и въоръжените сили не са атака срещу президента Румен Радев. Това каза за Радио \"Фокус\" вицеадмирал Пламен Манушев, народен представител от ГЕРБ и член на парламентарната комисия по отбрана. Според вицеадмирал Манушев предложените в закона текстове не са противоконституционни. „Аз смятам, че бяхме достатъчно убедителни, че не нарушаваме Конституцията с нищо. А това - новопроизведеният, току-що получил генералските или адмиралските пагони, български офицер да бъде поканен в Комисията по отбрана, в законопроекта беше представяне и изслушване, остана само представяне. Тоест министърът и неговият заместник да ги представя и тези хора да видят Комисията по отбраната - тя не е от управляващите, тя е от всички парламентарни групи“, каза вицеадмирал Манушев. Той добави, че за него думата „парламент“ не е мръсна дума, а това е храмът на демокрацията във всяка една държава. Вицеадмирал Манушев отбеляза, че комуникацията между генералитета и парламента трябва да се превърне в практика.", "date": "2017.10.10", "title": "Пламен Манушев, ГЕРБ: Поправките в закона за отбраната и въоръжените сили не са атака срещу президента Румен Радев"}
{"url": "http://www.focus-news.net/news/2017/10/10/2445140/liderat-na-katalunskata-opozitsiya-regionalnoto-pravitelstvo-razdelya-grazhdanite-na-kataluniya.html", "text": "Лидерът на калунската опозиция Инес Аримадас, заяви, че с действията си регионалното автономно правителство разделя жителите на областта, предава CNN. Тя се обърна към лидера на Каталуния Карлес Пучдемон, заявявайки, че „жителите на Каталуния са разделени благодарение на вас“. Според нея, „повечето каталунци се чувстват граждани на Калония, Испания и Европа“ едновременно.   Цанко Цолов", "date": "2017.10.10", "title": "Лидерът на Каталунската опозиция: Регионалното правителство разделя гражданите на Каталуния"}
{"url": "http://www.focus-news.net/news/2017/10/10/2445141/afp-madrid-othvarli-malchalivoto-obyavyavane-na-katalunska-nezavisimost.html", "text": "Говорител на испанското правителство заяви, че Мадрид отхвърля „мълчаливото“ обявяване на каталунска независимост, предава AFP. \r\nВ съобщението се казва: „Неприемливо е да се обяви такава тиха независимост, само за да се отложи по същия начин“.  Цанко Цолов", "date": "2017.10.10", "title": "AFP: Мадрид отхвърли „мълчаливото“ обявяване на каталунска независимост"}
{"url": "http://www.focus-news.net/news/2017/10/10/2445142/pg-na-gerb-ne-izleze-s-krayno-reshenie-za-ostavkata-na-anton-todorov-obzor.html", "text": "Все още нямаме крайно решение как ще се гласува, нека да преспим тази вечер. Колегите ще гласуват по съвест. Това заяви на брифинг в парламента зам.-председателят на ПГ на ГЕРБ Цвета Караянчева. Коментарът бе след заседанието на парламентарната група, на което на обсъждане бе поставена депозираната от народният представител Антон Тодорово оставка. По думите на Караянчева по време на заседанието са били изслушани мотивите на Тодоров, както и е проведен дебат. „Колегите го подкрепиха изключително много и благодариха за работата, която сме работили заедно“, заяви Караянчева и подчерта, че Антон Тодоров ще има възможност да се развива в много амплоа, но не назова какво ще бъде то. „Очаквайте утре гласуването на групата. Нека да преспим тази вечер и отново ще се видим утре“, каза още тя.  \r\nОт своя страна Антон Тодоров коментира, че по време на заседанието е изложил пред колегите си своите мотиви и е срещнал голяма подкрепа от тях. „Иска ми се да кажа, че имаше най-различни изявления. Може би 10 или 12. Изключително много благодаря на колегите, но потвърдих моето категорично желание, че за да се спре това активно мероприятие, което тече срещу мен, а миналата срещу Делян Добрев, вероятно е разгърнато във времето и за следващата седмица, трябва в един момент да се изкопае ров. Тоест снежната топка на клеветата, на черния пиар загива, когато падне в рова на истината, на достойнството“, коментира Тодоров. Той посочи, че групата няма конкретно решение, но най-голямата му вътрешна драма е, че това активно мероприятие е попречило да се извади като особен акцент „размазващата“ победа на ГЕРБ в неделя, което се проведоха частични местни избори. Антон Тодоров отново заяви, че се извинява на журналиста Виктор Николаев. „Доколкото имам лично информация, той е на съвсем различно мнение, което беше изказано, че е бил заплашен. Напротив, дори пред Валери Симеонов е казал, че не е бил заплашен, че са добри приятели и т.н.“, допълни Тодоров. Депутатът отрече да е станал жертва и коментира, че никога не се е чувствал като жертва. \r\nВъв връзка с оставката на Тодоров от БСП заявиха, че ще гласуват „за“ нея в пленарна зала. На пресконференция в централата на партията, зам.-председателят на БСП Кирил Добре попита защо си е отишъл  Живко Мартинов, а Делян Добрев  е останал в Народното събрание и защо я няма „всенародната любов“ за Антон Тодоров. Добрев обърна внимание, че според него думите на вицепремиера Валери Симеонов в ефира на „Нова телевизия“ са били  далеч по-силни и изпълнени със съдържание от тези на Антон Тодоров.", "date": "2017.10.10", "title": "ПГ на ГЕРБ не излезе с крайно решение за оставката на Антон Тодоров (ОБЗОР)"}
{"url": "http://www.focus-news.net/news/2017/10/10/2445143/plovdiv-muzikalno-svetlinnata-programa-na-peeshtite-fontani-shte-zapochva-po-rano.html", "text": "Музикално-светлинната програма на Пеещите фонтани в Пловдив ще започва по-рано. Това съобщиха за Радио „Фокус” – Пловдив от Общината. От 12 октомври шоуто ще бъде от 20.00 часа. Със застудяване на времето и намаляване на светлата част от денонощието пловдивчани и гостите на града ще се радват на шоуто в Цар-Симеоновата градина с час и половина по-рано.\r\nГрафикът, както и досега, е в дните четвъртък, петък и събота и включва 5 музикални композиции, които се редуват всяка седмица. Продължителността им е до 25 минути.\r\nСлед реконструкцията на Цар-Симеоновата градина преди две години всяка пролет чак до късна есен Пеещите фонтани забавляват деца и възрастни със своя невероятен спектакъл – съчетание на музика и светлина.\r\nЦветана ТОНЧЕВА", "date": "2017.10.10", "title": "Пловдив: Музикално-светлинната програма на Пеещите фонтани ще започва по-рано"}
{"url": "http://www.focus-news.net/news/2017/10/10/2445144/sofiya-ogranicheno-e-dvizhenieto-na-tovarni-avtomobili-nad-12-t-po-pat-i-1-sofiya-botevgrad-v-posoka-botevgrad.html", "text": "Ограничено е движението на товарни автомобили над 12 т по път I-1 София - Ботевград в посока Ботевград, поради отстраняването на аварирал тежкотоварен автомобил в района на Врачеш. Това съобщиха от пресцентъра на Агенция \"Пътна инфраструктура\".", "date": "2017.10.10", "title": "София: Ограничено е движението на товарни автомобили над 12 т по път I-1 София - Ботевград в посока Ботевград"}
{"url": "http://www.focus-news.net/news/2017/10/10/2445145/predstoyashti-mezhdunarodni-sabitiya-za-11-oktomvri-agentsiya-fokus.html", "text": "Испанският премиер Мариано Рахой ще говори пред парламента относно позицията на правителството за кризата в Каталуния Канцлерът Ангела Меркел ще проведе разговор с председателя на Европейския съвет Доналд Туск, като подготовка за общата среща на европейските лидери на 19-20 октомври.  Подкрепяни от САЩ военни формирования продължават битката за Рака, един от последните бастиони на „Ислямска държава“ в региона. Иракски войски се готвят да започнат офанзива срещу „Ислямска държава“ в една от долините на р. Ефрат.", "date": "2017.10.10", "title": "Предстоящи международни събития за 11 октомври (Агенция „Фокус“)"}
{"url": "http://www.focus-news.net/news/2017/10/10/2445146/api-dvizhenieto-e-vazstanoveno-pri-km-38-na-am-struma-v-posoka-sofiya-v-rayona-predi-otbivkata-za-dolna-dikanya.html", "text": "Движението е възстановено при км 38 на АМ \"Струма\" в посока София, в района преди отбивката за Долна Диканя. Това съобщиха от пресцентъра на Агенция \"Пътна инфраструктура\".", "date": "2017.10.10", "title": "АПИ: Движението е възстановено при км 38 на АМ \"Струма\" в посока София, в района преди отбивката за Долна Диканя"}
{"url": "http://www.focus-news.net/news/2017/10/10/2445147/reuters-ruski-voenen-samolet-se-e-razbil-pri-izlitane-v-siriya.html", "text": "Руски военен самолет се е разбил при излитане в Сирия във вторник, предава Reuters. Двамата души екипаж са загинали при инцидента. Информацията е потвърдена от Министерството на отбраната на Русия. Машината е излитала на военна мисия, но пилотите не са успели да я вдигнат във въздуха. Двамата са изгубили контрол, след което самолетът е излязъл от пистата и катастрофирал.  Цанко Цолов", "date": "2017.10.10", "title": "Reuters: Руски военен самолет се е разбил при излитане в Сирия"}
{"url": "http://www.focus-news.net/news/2017/10/10/2445148/bozhidar-mihaylov-regionalna-sluzhba-po-zaetostta-varna-prez-poslednite-godini-otchitame-seriozen-spad-na-protsenta-registrirana-bezrabotitsa.html", "text": "През последните години отчитаме сериозен спад на процента регистрирана безработица във Варна. Това каза за Радио „Фокус“ – Варна Божидар Михайлов, директор на Регионалната служба по заетостта във Варна. „В област Варна равнището на безработица е сериозно намаляло – 3,78% в края на август. В сравнение със същия период на миналата година безработицата е с 0,85 пункта по-ниска“, посочи Божидар Михайлов. Според него се формира трайна тенденция. „Икономически областта тръгва добре да се развива, трайни работни места се разкриват, вече не разчитаме изцяло на сезонната заетост, въпреки че тя заема по-голям дял от работните места. Много устойчиви работни места се обявиха от фирми и те продължават да бъдат заети от наетите до момента. За Варна безработицата в края на август е 2,4 %“, каза Божидар Михайлов. По думите му във Варна са зачестили обявите за наемане на кадри в сферата на строителството. Продължава и търсенето на шофьори за международни превози. „Много малко хора има регистрирани с такава правоспособност, търсенето на международни шофьори продължава да е сериозно“, отбеляза Божидар Михайлов.\r\nМарияна ВАЛЕНТИНОВА", "date": "2017.10.10", "title": "Божидар Михайлов, Регионална служба по заетостта – Варна: През последните години отчитаме сериозен спад на процента регистрирана безработица"}
{"url": "http://www.focus-news.net/news/2017/10/10/2445149/spored-premiera-boyko-borisov-novinite-za-boykot-na-ksns-sa-falshivi-a-opozitsiyata-obvini-upravlyavashtite-v-nezhelanie-da-se-boryat-s-koruptsiyata-obzor.html", "text": "Не съм нито колегата Валери Симеонов, нито Антон Тодоров да оценявам медиите, но новината за бойкот на КСНС е 100% фалшива. Това каза премиерът Бойко Борисов на брифинг в Министерския съвет, във връзка с обвиненията в бойкот на свикания от президента Румен Радев Консултативен съвет по национална сигурност (КСНС), който не излезе с решение поради липса на кворум. „Ще видите от стенограмата. Аз предлагах дали да викнем друг вицепремиер, дали други хора от партията, за да излезем с решение“, заяви премиерът. „Президентът Радев дословно каза, цитирам: „Не е хубаво да завършвам и да излизаме долу без председателя на най-голямата парламентарна група Цветан Цветанов, без Мустафа Карадайъ на ДПС и без Веселин Марешки на ВОЛЯ. Отидохме, извади си календара, ден по ден гледахме“, допълни още той. Премиерът коментира, че лично той е настоявал новото заседание на Съвета да бъде още днес. „При положение, че нямаме решение, той слезе и каза просто, че продължава Съвета във вторник от 13.00 часа. Снощи с изумление разбирам, че ние бойкотираме президента, при положение, че по-приятелски, по-конструктивен и всеки си каза защо е против едното или другото. Там има 20 души свидетели. Днес се развива тема „Бойкот?“, що за безобразие?“, запита премиерът и подчерта, че това е фалшива новина в пълния й обем. \r\nНа противоположното мнение бяха от опозицията. Лидерът на БСП Корнелия Нинова заяви пред бТВ, че управляващите умишлено са провалили заседанието на КСНС, защото според нея те всъщност не искат да се борят с корупцията. Тя подчерта, че за това говорят конкретни факти - всички, без Захариева, са потвърдили участието си; не всички потвърдили са дошли, някои са си тръгнали по-рано. „Законът за КСНС казва, че когато някой от нас не може да отиде, си посочва представител. Никой от тях не си беше посочил. Защо не изпълнихте закона, ако са ви важни международните срещи?“, обърна се тя към управляващите. Нинова подчерта, че когато е станало ясно, че няма кворум, от управляващите са предложили да се остави този въпрос и да се решава в парламента. \r\nТемата коментира и вицепрезидентът Илияна Йотова. Според нея това, което се случи в понеделник на КСНС, оронва престижа на българските институции и е удар срещу самочувствието на всички нас като българи. По думите й няма по-удачно място от това да се съберат в КСНС, защото проблемите на борбата с корупцията са проблеми от националната сигурност на страната – там, където са представени всички институции, всички служби. Според нея именно там могат да се кажат нещата такива, каквито са и да се вземат най-правилните решения. „Точно това място вчера беше провалено. Аз не мога да си дам отговор защо и с какви подбуди беше направено. Отговорите трябва да ги дадат други“, добави тя. Попитана дали след седмица очаква да се случи отново провален КСНС или да се поправят отсъстващите, тя отговори: „Много се надявам“. По думите й корупцията е проблем, който най-остро е поставен от европейските институции от самото приемане на страната досега. Йотова бе категорична, че не може да оправдае отсъствието на водещи министри от КСНС, тъй като датата за заседанието е казана достатъчно рано, за да се съобразят всички графици. Тя посочи, че дали е бойкот, или не, не знае, тъй като е имало доста сериозни опровержения от страна на МС в понеделник. Вицепрезидентът обаче подчерта, че това е много лош сигнал както към българските граждани, така и към европейските партньори на страната.\r\nЛюба АЛЕКСИЕВА", "date": "2017.10.10", "title": "Според премиера Бойко Борисов новините за бойкот на КСНС са фалшиви, а опозицията обвини управляващите в нежелание да се борят с корупцията (ОБЗОР)"}
{"url": "http://www.focus-news.net/news/2017/10/10/2445150/kyustendil-blizo-37-hilyadi-leva-shte-badat-otpusnati-ot-obshtina-dupnitsa-za-remont-na-chetiri-ulitsi-v-grada.html", "text": "Близо 37 хиляди лева ще бъдат отпуснати от Община Дупница за ремонт на четири улици в града. Това каза пред Радио „Фокус” – Кюстендил Христо Апостолов, експерт към Община Дупница. По думите му става въпрос за улиците „Евтим Трайчев”, „Велико Търново”, „Ропотамо” и „Средец”. По тези улици се извършва цялостна подмяна на водопроводната мрежа, което позволява да се извърши и ремонт на асфалтовата настилка. „Тези улици са в много тежко състояние и живеещите в района очакват с нетърпение преасфалтирането и възстановяването им”, каза Христо Апостолов. Според него, ако резултатите от обществената поръчка не бъдат обжалвани, дейностите ще започнат след 20 октомври, срокът за изпълнение е 90 дни.\r\nВенцеслав ИЛЧЕВ", "date": "2017.10.10", "title": "Кюстендил: Близо 37 хиляди лева ще бъдат отпуснати от Община Дупница за ремонт на четири улици в града"}
{"url": "http://www.focus-news.net/news/2017/10/10/2445151/reuters-vanshniyat-ministar-na-meksiko-zayavi-che-stranata-shte-ostane-v-nafta-samo-pri-polozhenie-che-sporazumenieto-otgovarya-na-meksikanskite-natsionalni-interesi.html", "text": "Външният министър на Мексико заяви, че страната ще остане в НАФТА (Северноамериканското споразумение за свободна търговия) само при положение, че споразумението отговаря на мексиканските национални интереси, предава Reuters.\r\nТова изявление на външния министър Луис Видегарай идва, след като във Вашингтон се събраха преговарящи екипи за споразумението.\r\nМексико и някои представители на бизнеса предупреждават, че исканите от САЩ промени могат да застрашат и ограничат свободната търговия.\r\nВъншният министър на Мексико подчерта, че страната трябва да бъде готова за „различни сценарии“, които могат да произтекат от преговорите.  Симеон Миланов", "date": "2017.10.10", "title": "Reuters: Външният министър на Мексико заяви, че страната ще остане в НАФТА само при положение, че споразумението отговаря на мексиканските национални интереси"}
{"url": "http://www.focus-news.net/news/2017/10/10/2445152/afp-klyuchov-partnyor-na-katalunskoto-pravitelstvo-zayavi-che-e-izpusnatadobra-vazmozhnost-za-obyavyavaneto-na-nezavisimost.html", "text": "Крайнолявата партия „Кандидатура за народно единство“ изрази недоволството си от това, че каталунският президент Карлес Пучдемон отложи обявяването на независимост, твърдейки, че е „изпусната“ добра възможност, предава AFP.\r\nТова се случва, след като Пучдемон заяви, че обявяването на независимост се отлага.\r\n„Смятаме, че днес бе денят за обявяване на Каталунска република. Най-вероятно сме изпуснали една възможност“, заяви депутатът от крайнолявата партия, която е партньор на каталунското правителство. Симеон Миланов", "date": "2017.10.10", "title": "AFP: Ключов партньор на каталунското правителство заяви, че е „изпусната“добра възможност за обявяването на независимост"}
{"url": "http://www.focus-news.net/news/2017/10/10/2445153/reuters-amerikanski-eskadren-minonosets-premina-blizo-do-ostrovi-v-yuzhnokitaysko-more-koito-kitay-smyata-za-svoya-suverenna-teritoriya.html", "text": "Американски ескадрен миноносец премина близо до острови в Южнокитайско море, които Китай смята за своя суверенна територия, предава Reuters. Това се случва на фона на опитите на американската администрация, да се подсигури китайската подкрепа за справянето с кризата на Корейския полуостров.\r\nТрима американски представители, които пожелаха анонимност, заявиха, че ескадреният миноносец „Chafee’’ е „отправил предизвикателство към крайните териториални морски претенции“ на Китай близо до Параселските острови.\r\nБойният кораб е бил близо до островите, които Китай смята за своя територия, но все пак е поддържал дистанция от 12 морски мили. Симеон Миланов", "date": "2017.10.10", "title": "Reuters: Американски ескадрен миноносец премина близо до острови в Южнокитайско море, които Китай смята за своя суверенна територия"}
{"url": "http://www.focus-news.net/news/2017/10/10/2445154/tass-okolo-30-hilyadi-poddrazhnitsi-na-katalunskata-nezavisimost-se-sabraha-okolo-regionalniya-parlament-dokato-karles-puchdemon-iznasyashe-rechta-si.html", "text": "Близо 30 хиляди поддръжници на каталунската независимост се събраха около регионалния парламент, докато Карлес Пучдемон изнасяше речта си, предава ТАСС, позовавайки се на местни издания.\r\nИспанското издание El Pais пише, че около пет хиляди души са гледали прякото излъчване на речта на Пучдемон на един от централните площади в Жирон. \r\nАгенция „Фокус“ припомня, че каталунският лидер Карлес Пучдемон заяви, че процесът по обявяване на независимост трябва да бъде временно преустановено.  Симеон Миланов", "date": "2017.10.10", "title": "ТАСС: Около 30 хиляди поддръжници на каталунската независимост се събраха около регионалния парламент, докато Карлес Пучдемон изнасяше речта си"}
{"url": "http://www.focus-news.net/news/2017/10/10/2445155/katalunskiyat-lider-se-otkaza-ot-nezavisimostta-obzor.html", "text": "Каталунският лидер Карлес Пучдемон  се отказа от обявяването на независимост на този етап и призова за диалог с Мадрид. В речта, която изнесе пред каталунския парламент той заяви, че е приел „мандата на народа за обявяването на Каталуния за независима република“, след като на 1 октомври се проведе вот за независимост.\r\nВ същото време Пучдемон помоли каталунския парламент да „задържи ефекта от декларацията за независимост, за да се стартира диалог през идните седмици“. Той добави, че Каталуния е вече „европейски проблем“. Каталунският лидер разкритикува и централната власт в Мадрид, за нежеланието й да води преговори. Той призова испанското правителство да приеме посредничество за решаване на кризата, докато се достигне до „съгласувано решение“.\r\nПо време на речта на Пучдемон около регионалния парламент бе разположена полиция, а в същото време близо до сградата се събраха почти 30 хиляди души, които изразиха подкрепата си за обявяването на независимост.Централната власт в Мадрид  отвърна на речта му веднага. Говорител на правителството заяви, че Мадрид отхвърля „мълчаливата“ декларация за независимост на Каталуния.  Испанската опозиция също се солидаризира с правителството. Лидерът на Социалистическата партия в Каталуния Мигел Ичета  заяви, че „не може да се суспендира декларация, която никога не се е случвала“. От управляващата „Народна партия“ казаха, че речта на Карлес Пучдемон е „удар срещу здравия разум“.\r\nЕвропейските държави също следиха внимателно развитието на ситуацията, заради притесненията си, че отцепването на Каталуния може да създаде допълнително проблеми за Европейския съюз.\r\nЕвропейският президент Доналд Туск  призова Карлес Пучдемон да не взима решения, които ще направят „диалога невъзможен“. \r\nКлючовите партньори на Карлес Пучдемон от крайнолявата партия „Кандидатура за народно единство“ изразиха съжалението си, че каталунското правителство не е обявило независимост. Според тях е пропусната ключова „възможност“ за независимостта на Каталуния. Симеон Миланов", "date": "2017.10.10", "title": "Каталунският лидер се отказа от независимостта (ОБЗОР)"}
{"url": "http://www.focus-news.net/news/2017/10/10/2445156/afp-karles-puchdemon-e-podpisal-deklaratsiyata-za-nezavisimost-koyato-po-kasno-othvarli.html", "text": "Каталунският лидер Карлес Пучдемон и съюзниците му са подписали декларация за независимост, която по-късно суспендираха с цел инициирането на диалог с Мадрид, предава AFP , позовавайки се на говорител на каталунското правителство.\r\nГоворителят заяви, че Пучдемон е подписал документа, но го е „суспендирал, призовавайки за диалог“. Това кореспондира с речта, която по-рано днес Карлес Пучдемон изнесе пред регионалния парламент. Симеон Миланов", "date": "2017.10.10", "title": "AFP: Карлес Пучдемон е подписал декларацията за независимост, която по-късно отхвърли"}
