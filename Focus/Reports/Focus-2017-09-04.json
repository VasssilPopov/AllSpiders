{"url": "http://www.focus-news.net/news/2017/09/04/2432505/afp-donald-tramp-odobryava-dostavka-na-orazhie-za-yuzhna-koreya-struvashto-mnogo-miliardi-dolari.html", "text": "Президентът на САЩ Доналд Тръмп одобрява доставка на оръжие за Южна Корея, струващо “много милиарди долари“. Американският държавен глава е заявил това в телефонен разговор с южнокорейският си колега Мун Дже-ин, съобщават от AFP , позовавайки се на официално съобщение от Белия дом. \r\nОт агенцията припомнят, че според данни на международния изследователски институт в Стокхолм, за периода между 2010 и 2016 г., Вашингтон е продал оръжие с обща стойност пет млрд. долара на Южна Корея. Цанко Цолов", "date": "2017.09.04", "title": "AFP: Доналд Тръмп одобрява доставка на оръжие за Южна Корея, струващо \"много милиарди долари\""}
{"url": "http://www.focus-news.net/news/2017/09/04/2432473/smolyan-politsai-ot-oblastta-provedoha-miren-protest-pred-sgradata-na-oblastnata-direktsiya-na-mvr.html", "text": "Полицаи от Смолянска област проведоха мирен протест пред сградата на Областната дирекция на МВР, предаде репортер на Радио „Фокус“ – Смолян. С искане за истинска реформа в МВР присъстваха представители на синдикалните дружества от цялата област. Развяваха българския трибагреник, знамена на съответната организация в областта, държаха и плакат с основното им искане: \"Достойно отношение и достойно заплащане на служителите в МВР!\".  Председателят на 47-мо Синдикално дружество към Районно управление на полицията в Смолян Михаил Узунов заяви, че в областта има недостиг на хора в системата на МВР. В момента на служители на пожарната отпуските са спрени за неопределен период от време, защото не достигат хора, които да покриват екипите. Освен това съотношението между администрация и действащи полицаи е едно към едно. „Още от 2009 година протестираме за това да се направи една истинска реформа в системата на МВР, да се разграничи – кои са администрацията, кои работещите – с ясни функционални задължения. Да има достойно заплащане на труда на служителите“, каза Узунов.\r\nДаниела БОЙКОВА", "date": "2017.09.04", "title": "Смолян: Полицаи от областта проведоха мирен протест пред сградата на Областната дирекция на МВР"}
{"url": "http://www.focus-news.net/news/2017/09/04/2432474/pazardzhik-oblastnata-bolnitsa-e-odobrena-za-donorski-tsentar-za-transplantatsii.html", "text": "Областната болница в Пазарджик e одобрена за Донорски център за трансплантации, съобщи за Радио „Фокус“ – Пазарджик началникът на Отделението по анестезиология и интензивно лечение д-р Димитър Иванов. Лечебното заведение подаде документи за вписване в публичния регистър на Националната система за трансплантации преди няколко месеца. По думите на д-р Иванов само няколко са болниците в страната, които работят като донорски бази. „Това е новост за нашата болница и ще бъде труден процес. Основното изискване е и да се докаже мозъчната смърт, която да даде възможност да се използват органи за донорство. Голямо значение в този процес ще имат и медиите, които трябва да информират хората за понятия като „мозъчна смърт“, „инсулт“ и „инфаркт“. Важно е да уточним, че тук не става въпрос за търговия с органи, а за трансплантации на нуждаещи се пациенти“, уточни д-р Иванов. Той допълни, че болницата разполага с необходимите медицински кадри, за да може да се справи, ако възникне донорска ситуация. В края на месец юни 42-годишна пазарджиклийка стана донор и спаси трима тежко болни пациенти. Това беше и първата донорска ситуация за МБАЛ- Пазарджик.\r\nАлбена ЖИЛЕКОВА", "date": "2017.09.04", "title": "Пазарджик: Областната болница e одобрена за Донорски център за трансплантации"}
{"url": "http://www.focus-news.net/news/2017/09/04/2432475/reuters-partiite-v-kosovo-sklyuchiha-koalitsionno-sporazumenie-za-da-priklyuchat-politicheskata-bezizhoditsa.html", "text": "Десноцентристката коалиция на Косово, водена от Демократическата партия е сключила в понеделник коалиционно споразумение със Съюза за ново Косово за формиране на правителство, предаде  Reuters.\r\nТака се слага край на тримесечната политическа безизходица след парламентарните избори от 11 юни. Със споразумението партиите получават 63 мандата в 120-местния парламент. Виктор Турмаков", "date": "2017.09.04", "title": "Reuters: Партиите в Косово сключиха коалиционно споразумение, за да приключат политическата безизходица"}
{"url": "http://www.focus-news.net/news/2017/09/04/2432476/plovdiv-pusnaha-novata-polivna-sistema-na-bul-maritsa-yug.html", "text": "Най-новата поливна система с 18 хидранти, която ОП „Градини и паркове“ изгради на бул. „Марица-юг“ между мостовете на Герджика и при Университета по хранителни технологии, вече работи и напоява новозасадените млади чинари. Това съобщи за Радио „Фокус“ – Пловдив директорът на общинското предприятие Стоян Алексиев. „В момента работим западно от бул. „Васил Априлов“ към железопътния мост, така че до края на есента да осигурим поливането в по-голямата част на „Марица-юг“. Капково напояване на крайбрежния булевард в частта от „Цар Борис III Обединител“ до моста на Адата е заложено в големия проект на Община Пловдив за социализирането на река Марица по ОП „Региони в растеж“, обясни Стоян Алексиев. Предстои пускането на нова напоителна инсталация и в участъка от моста на Герджика до Пешеходния мост; оттам до Панаирния мост поливната система е реконструирана още преди няколко години и функционира при оптимален режим.\r\nСтоян Алексиев припомни, че през последните 5 години в Пловдив бяха изградени 128 километра нови поливни системи.\r\nКристиян ГАРОВ", "date": "2017.09.04", "title": "Пловдив: Пуснаха новата поливна система на бул. „Марица-юг“"}
{"url": "http://www.focus-news.net/news/2017/09/04/2432477/predstoyashti-mezhdunarodni-sabitiya-za-5-septemvri-agentsiya-fokus.html", "text": "Британският министър за въпросите, свързани с Брекзит Дейвид Дейвис ще изнесе доклад на депутатите в парламента за настоящето положение на преговорите с ЕС. \r\n*** Комисарят на ООН по човешките права ще изнесе доклад относно нарушенията на човешките права в Йемен от началото на гражданската война в страната.\r\n*** Министър-председателите на Полша, Естония, Латвия и Литва ще проведат преговори относно регионалната сигурност.\r\n*** Председателят на Международния червен кръст ще посети Ивицата Газа.\r\n***", "date": "2017.09.04", "title": "Предстоящи международни събития за 5 септември ( Агенция „Фокус“ )"}
{"url": "http://www.focus-news.net/news/2017/09/04/2432478/premierat-boyko-borisov-ochakva-vse-poveche-investitori-v-severozapadna-balgariya-obzor.html", "text": "Убеден съм, че все повече инвеститори ще продължават да идват в Северозапада. Това заяви министър-председателят Бойко Борисов в Червен бряг, където се запозна с разширеното производство на завод с австрийски инвестиции. Към момента австрийската компания е инвестирала в страната ни повече от 100 млн. лева и е осигурила над 1000 работни места. За разширяването на дейността си в Червен бряг тя инвестира 7 млн. евро, с които предвижда да увеличи производствения капацитет на завода с 30 процента, както и да осигури нови 100 работни места. Според премиера стабилността, ниските данъци, изграждането на инфраструктурата дават възможност да се развива и този регион. Той добави, че от значение е работата в синхрон на държавата и на местната власт. По думите му инвеститорите виждат, че и автомагистрала „Хeмус“ върви. „Има ли път, идват инвеститори, улеснява се транспортирането на готовата продукция“, отбеляза премиерът. Според него пътят за повишаване на доходите е именно чрез работа. \r\nПремиерът издаде, че за Плевен се готви една голяма инвестиция, но не пожела да даде повече подробности за нея, тъй като „обича, когато е готово, да го покаже“. Според него все повече инвеститори ще идват и в Северозапада, защото „има ли път, идват инвеститори“. За автомагистрала „Хемус“ той коментира, че се строи и изрази увереност, че догодина ще подмине и Севлиево. По думите му участъкът от Белокопитово към Търговище е „приоритет на приоритетите“, както и тунелът под Шипка. „Затова Севлиево, Габрово надолу чакат немските, австрийските, американските инвеститори, които са там, пътят да отиде по-бързо. С една дума - много глупости са направени в миналото, да не се връщаме“, подчерта премиерът. Според него сега имаме редкия шанс да идват инвеститори и когато държава и местна власт работят в синхрон, няма никакви претенции относно изграждането на завода, съдействието от страна на общината и на държавата.\r\nМинистър-председателят коментира и взаимодействието между местната власт и полицията, като посочи, че трябва да осъзнаваме като нация, че на пътя всеки иска да се придвижи до някъде, а не да загине. По думите му вече са назначени 1000 нови служители. На въпрос да ли са необходими законодателни промени за взаимодействието с полицията, премиерът отговори: „Закони много имаме, просто трябва да се изпълняват и всеки да работи с душа. Ето сега от София дотук на всеки 100 метра са помлени мантинелите. Какво ли не се изговори, какво ли не се направи? Кара се безобразно. И санкции, и коли изкарахме, снимки има, налагат се глоби, свалят се номера. Това, ако не го осъзнаем ние… Знаете ли колко паметници има по пътищата? Може всеки да не се прибере“, коментира Борисов и уточни, че не може да сложат на всяка пресечка полицай. „Нали всички ние от джоба си плащаме за това като данъкоплатци. Просто дисциплина трябва“, каза още Бойко Борисов.", "date": "2017.09.04", "title": "Премиерът Бойко Борисов очаква все повече инвеститори в Северозападна България (ОБЗОР)"}
{"url": "http://www.focus-news.net/news/2017/09/04/2432479/mevlyut-chavushoglu-germaniya-tryabva-da-se-sasredotochi-varhu-sobstvenite-si-problemi.html", "text": "Турският външен министър Мевлют Чавушоглу разкритикува германските политици заради това, че по време на предизборните дебати се съсредоточават върху Турция, а не върху проблемите в родината си, предаде Anadolu Agency.\r\n„Дебатите започват с Турция и приключват с Турция. Изборите не се провеждат в Турция, а в Германия“, заяви Чавушоглу. „Имат ли някакви други послания германските политици освен Турция? Как ще решават проблемите на Германия“, добави той. \r\nМинистърът посочи, че политиците в Берлин трябва да говорят по-скоро за ръста на расизма в Европа, ислямофобията, икономиката и за бъдещето на ЕС. „Слушайки дебатите ние виждаме връх на популизма. Европа трябва да се отърве от този политически популизъм“, настоя Чавушоглу.  Виктор Турмаков", "date": "2017.09.04", "title": "Мевлют Чавушоглу: Германия трябва да се съсредоточи върху собствените си проблеми"}
{"url": "http://www.focus-news.net/news/2017/09/04/2432480/plovdiv-ovladyan-e-golyam-pozhar-goryal-kray-kuklen-snoshti.html", "text": "Овладян е голям пожар, горял край Куклен снощи. Огънят е пламнал в близост до манастира „Свети Козма и Дамян” около 23.00 часа. Това съобщи за Радио „Фокус“ - Пловдив кметът на Куклен Мария Белчева. Мобилизирани са били седем пожарни автомобила, както и доброволци. Пожарът е обхванал в част от иглолистната гора и тревни площи. В гасенето на пожара са се включили и жители на Куклен, Брестник и Гълъбово. В ръчното гасене са участвали още горски служители и жандармерия. „Благодарни сме за бързата намеса на пожарникарите, за помощта на гражданите, горските служители и жандармерията, защото пожарът беше в труднодостъпна местност, а силният вятър го разпространяваше на нови места”, заяви кметът Мария Белчева. \r\nПожарът е застрашавал и къщите в близкото село Брестник, но е овладян навреме.   \r\nДоброволците са гасили пламъците до сутринта. Спасени са над 20 декара иглолистна гора. Предполага се, че причина за пожара е изхвърлена незагасена цигара.\r\nЦветана ТОНЧЕВА", "date": "2017.09.04", "title": "Пловдив: Овладян е голям пожар, горял край Куклен снощи"}
{"url": "http://www.focus-news.net/news/2017/09/04/2432481/ekathimerini-sigurnostta-v-atina-e-uvelichena-vav-vrazka-s-poseshtenieto-na-emanyuel-makron.html", "text": "Повече от 2000 полицейски служители ще бъдат разположени в Атина за посещението по-късно тази седмица на френския президент Еманюел Макрон, предаде  Ekathimerini.\r\nГръцките власти ще засилят сигурността в сътрудничество с френските си колеги. Присъствието на полицията ще бъде особено силно около френското посолство и Френския институт, който в петък ще бъде посетен от Макрон. \r\nОчакванията в Атина са големи, защото министър-председателят на Гърция Алексис Ципрас иска да засили отношенията с Париж като контрабаланс на мерките за бюджетни ограничения, искани от Берлин.  Виктор Турмаков", "date": "2017.09.04", "title": "Ekathimerini: Сигурността в Атина е увеличена във връзка с посещението на Еманюел Макрон"}
{"url": "http://www.focus-news.net/news/2017/09/04/2432482/varna-valchi-dol-otbelyaza-43-ata-si-godishnina-s-raznoobrazna-programa.html", "text": "С разнообразна програма на градски стадион „Петко Сираков” бе отбелязана 43-ата годишнина от обявяването на Вълчи дол за град. Това съобщиха за Радио „Фокус“ – Варна от пресцентъра на Община Вълчи дол.\r\nРазлични мероприятия е имало през целия ден. Рано сутринта е поставен венец пред бюста на почетния гражданин на Вълчи дол Петко Сираков и е почетена паметта на родения във Вълчи дол пръв световен шампион по борба на България. След това се е провел традиционният турнир по борба, в който са взелии участие деца, младежи, девойки и мъже от Вълчи дол, Добрич, Варна, Провадия и Партизани. За победителите са осигурени медали и парични награди, връчени от временно изпълняващия длъжността кмет на община Вълчи дол Мерткан Ибрямов и председателя на Общинския съвет Георги Тронков. Спортните страсти са продължили с футболната среща между детските отбори на „Вихър” – Вълчи дол и „Спортист” – село Михалич, завършила със справедливо равенство – 2:2. Децата са наградени с медали и подаръци от ръководството на Общината.\r\nОбщинският фолклорен празник е събрал на едно място самодейни състави от всички читалища на територията на общината. Специално участие в празника е взел и гостуващият Фолклорен ансамбъл „Извор” от село Городнее, Украйна.\r\nПо време на вечерната програма красотата и магията на българското фолклорно изкуство са показали хористите, оркестрантите и танцьорите на  Професионален фолклорен ансамбъл „Добруджа”, с главен художествен ръководител Стоян Господинов. Певецът Лазар е зарадвал публиката на стадиона с любими български песни, а звездата на вечерта е била поп-фолк певицата Анелия.\r\nСпециални гости на празника са били кметът на Варна Иван Портних и областният управител Стоян Пасев.\r\nМарияна ВАЛЕНТИНОВА", "date": "2017.09.04", "title": "Варна: Вълчи дол отбеляза 43-ата си годишнина с разнообразна програма"}
{"url": "http://www.focus-news.net/news/2017/09/04/2432483/radoslav-simeonov-istorik-1013-sa-zaginalite-voynitsi-i-ofitseri-v-boevete-ot-dobrichkata-epopeya-imenata-im-sa-izpisani-na-mramorni-plochi-zad-pametnika-na-gen-ivan-kolev-v-dobrich.html", "text": "Общата цифра на загиналите български войници и офицери в боевете от „Добричката епопея“ е всъщност 1013. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Имената на всички загинали станаха ясни след проведено задълбочено проучване във фондовете на Държавния военноисторически архив във Велико Търново. Техните имена вече са изписани на мраморни плочи, които са разположени непосредствено зад открития през изминалата година паметник на ген. Колев“, заяви той и уточни, че е твърде голям и броят на ранените - над 50 български офицери и над 3500 войници. „Боевете при Добрич наистина са подплатени с кръвта на много наши войници. Голямата част от тях са погребани, особено що се отнася до козлодуйци и врачанци, в междината между днешните села Росеново и Козлодуйци. Голяма част от загиналите от Варненските войски са погребани в една местност известна сред добруджанското население като „Каралезката чешма“. Част от офицерите, загинали при боевете, но също така и обикновени войници, са погребани и във Военното гробище-музей край Добрич“, обясни историкът. „След приключването на сраженията от Добричката епопея,  на 8 септември, добричкото гражданство устройва трогателна погребална церемония, за бъде отдадена последна почит на героите, загинали в боевете. А добричкото военно гробище се утвърждава като образцово и много добре поддържано, поради което в него продължават да се погребват войници и офицери чак до края на военните действия в Добруджа“, каза още той. \r\nБиляна ИВАНОВА", "date": "2017.09.04", "title": "Радослав Симеонов, историк: 1013 са загиналите войници и офицери в боевете от „Добричката епопея“, имената им са изписани на мраморни плочи зад паметника на ген. Иван Колев в Добрич"}
{"url": "http://www.focus-news.net/news/2017/09/04/2432484/plyus-infomakedoniya-spored-federika-mogerini-zapadnite-balkani-imat-evropeyska-perspektiva.html", "text": "Върховният представител на ЕС по въпросите на външната политика и сигурността Федерика Могерини  заяви, че регионът на Западните Балкани има европейска перспектива и може да разчита на Съюза, предаде македонската медия “Плюс Инфо“.\r\n„Личната ми цел е да видя истински напредък сред всичките шест балкански партньори по пътя към ЕС. Когато съм в края на мандата си, бих искал този процес да бъде необратим. Важно е Балканите да имат желание да преодолеят предизвикателствата. Това е особено важно за бизнеса и за младите хора. Те могат да разчитат на нас“, заяви Могерини.\r\nТя подчерта, че Балканите са част от ЕС, че са в Европа и че всеки партньор на Балканите има европейска перспектива, а гражданите заслужават равни възможности и шансове. Виктор Турмаков", "date": "2017.09.04", "title": "„Плюс Инфо“(Македония): Според Федерика Могерини Западните Балкани имат европейска перспектива"}
{"url": "http://www.focus-news.net/news/2017/09/04/2432485/107-mlrd-evro-sa-neobhodimi-za-realiziraneto-na-proekta-za-transporten-koridor-s-gartsiya-v-balgarskiya-uchastak-obzor.html", "text": "1,07 млрд. евро са необходими за реализирането на проекта за транспортен коридор с Гърция в българския участък, за който двете страни ще подпишат Меморандум на 6 септември. Това стана ясно от представянето на основните цели на Меморандума от министъра на транспорта Ивайло Московски. Транспортният коридор „Sea to sea” ще свърза гръцките пристанища в Солун, Кавала и Александруполис с българските в Бургас, Варна и Русе, с железопътна връзка през Свиленград. Ивайло Московски заяви, че целта на обособяването на този коридор е интегрирана свързаност, развитие на бизнеса и индустрията, както и оперативна съвместимост между две европейски държави, каквото са България и Гърция. Коридорът е смесица между железопътна и пристанищна инфраструктура, като в основната си част представлява железопътна интегрирана свързаност. Според транспортния министър период от 10 години е реален, обективен и достатъчен, за да бъдат изградени отделните направления по коридора и от двете държави. Ивайло Московски обясни, че се обсъждат вариантите и начините на финансиране на проекта за транспортния коридор. Според него проектът би могъл да се финансира от инвеститори, да бъде финансиран по плана „Юнкер“ или да провокира интереса на Европейската инвестиционна банка и други големи банки. Транспортният министър заяви, че проектът за транспортен коридор с Гърция създава алтернативи и не отнема възможността на другите транспортни трасета. \r\nБиляна ИВАНОВА", "date": "2017.09.04", "title": "1,07 млрд. евро са необходими за реализирането на проекта за транспортен коридор с Гърция в българския участък (ОБЗОР)"}
{"url": "http://www.focus-news.net/news/2017/09/04/2432486/ombudsmanat-maya-manolova-da-se-zabrani-sklyuchvane-na-dogovori-za-naem-na-zemedelski-zemi-ot-nesobstvenitsi-predvizhdat-vnesenite-v-parlamenta-predlozheniya-za-promeni-v-zakonodatelstvoto.html", "text": "Да се забрани сключване на договори за наем на земеделски земи от несобственици предвиждат внесените в парламента предложения за промени в законодателството. Това каза в интервю за Радио \"Фокус\" омбудсманът на Р България Мая Манолова по повод организираната днес дискусия, свързана с измамите със земеделски земи.  „По отношение на тях режимът да бъде по-строг и договори за наем и за рента да могат да се сключват само когато едната страна - наемодателят, е собственик на имота или съсобственик. Тук трябва да отбележа, че тези законодателни предложения ги изработихме заедно с Министерство на земеделието, което се държа изключително адекватно и активно по време на целия скандал. Притесненията на хората и протестните им действия започнаха някъде в началото на август със заповед, с която министърът забранява вписването на тези договори за наем между несобственици в службите по земеделие. Така или иначе тъй, като няма законово основание за този отказ, при атакуването на тези откази по съдебен ред, най-вероятно този отказ ще бъде отменен и вписването ще трябва да бъде извършено“, уточни Мая Манолова. \r\nОмбудсманът допълни, че хората очакват до 1 октомври 2017 година да бъдат приети от парламента тези промени, защото всяко друго решение би продължило притесненията, несигурността и напрежението сред собствениците на земеделски земи.", "date": "2017.09.04", "title": "Омбудсманът Мая Манолова: Да се забрани сключване на договори за наем на земеделски земи от несобственици предвиждат внесените в парламента предложения за промени в законодателството"}
{"url": "http://www.focus-news.net/news/2017/09/04/2432487/mvnr-na-rusiya-moskva-se-interesuva-ot-stabilna-evropa.html", "text": "Руският зам.-министър на външните работи Алексей Мешков заяви, че страната се интересува от стабилна Европа, както и че Европа се интересува от предсказуема Русия, предаде РИА Новости.\r\n„Искаме да видим стабилна Европа, защото ние искаме от нея предсказуемост и ние искаме да продаваме своите газ и петрол. Газовите доставки изискват сериозни инфраструктурни разходи. Защо ни е да дестабилизираме своите партньори, които плащат за нашия газ“, отбеляза руския дипломат по време на речта си в хода на стратегическия форум в Блед. \r\nСпоред Мешков по съвсем същата причина страните от ЕС са заинтересовани от стабилна Русия.  Виктор Турмаков", "date": "2017.09.04", "title": "МВнР на Русия: Москва се интересува от стабилна Европа"}
{"url": "http://www.focus-news.net/news/2017/09/04/2432108/predstoyashti-sabitiya-v-stranata-za-4-septemvri-agentsiya-fokus.html", "text": "***\r\nОт 11.00 часа, в институцията на омбудсмана на ул. \"Георг Вашингтон“ №22, Омбудсманът Мая Манолова свиква обсъждане на нормативни промени в Закона за собствеността и ползването на земеделските земи и Закона за арендата в земеделието.\r\n***\r\nОт 12.30 часа, в сградата на ОУ „Юрий Гагарин“ – Сливен, министърът на образованието и науката ще отговора на журналистически въпроси след срещата си с колектива на училището. От 10.00 часа той ще посети ДГ \"Зорница; От 10.45 часа - ОУ „Братя Миладинови\".\r\n***\r\nОт 14.30 до 16.30 часа, в зала „Галери“ в х-л „Национал Палас“ министърът на образованието Красимир Вълчев ще проведе среща-разговор с директори на детски градини и училища от област Сливен, с представители на синдикални организации и институции, участници в Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.\r\n***\r\nОт 12.00 часа, в голямата зала на Община Велинград, председателят на ПГ на ГЕРБ и зам.-председател на ГЕРБ Цветан Цветанов, заедно с министъра на околната среда и водите Нено Димов и директора на РИОСВ - Пазарджик Костадин Гешев ще се срещнат с граждани, синдикати, представители на браншови организации от сферата на туризма и неправителствени организации, за да обсъдят проекта за разработване на волфрамова мина „Грънчарица“.\r\n***\r\nОт 18.00 часа в Унгарския културен институт, ще бъде открита изложбата \"Състояния\" на габровските художници Анелия Бояджиева, Галина Христова, Евгени Недев, Ема Вертерова, Иван Христов – Грога, Максим Маринов, Мартин Каличков, Миню Бонев, Пепа Минчева, Цветан Колев. \r\n***\r\nОт 18.00 часа в Мраморната зала на Руския културно-информационен център ще бъде презентирана книгата на автобиографичната книга на Бисер Киров „Благодарствена песен“.\r\n***\r\nОт 10.30 часа, в сградата на РУ – Бобов дол, Заместник-министър Стефан Балабанов и директорът на ГДПБЗН ще почетат паметта на загиналите шестима полицаи при пожари в Мини Бобов дол. \r\n***\r\nОт 16.00 часа, в пространството пред Народната астрономическа обсерватория „Николай Коперник“ в Морската градина на Варна, ще се проведе проектът „Павилион на знанието и младежката креативност“. \r\n*** \r\nВ 9.45 часа, Председателят на Парламентарната група на ГЕРБ и зам.-председател на партията Цветан Цветанов ще посети община Велинград и ще се срещне с жители на село Кръстава. Той ще бъде придружаван от народния представител от 13 МИР Димитър Гечев и областния координатор на ПП ГЕРБ Пазарджик Найден Шопов.\r\n***\r\nОт 14.00 часа, в Конферентния център на Областна администрация Видин, Областният управител Албена Георгиева ще открие работна среща във връзка с координиране на дейностите по прилагане на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. \r\n***\r\nОт 13.00 часа в огледална зала „Нели Божкова“ ще бъде открит XXI Международен младежки музикален конкурс „Надежди, таланти, майстори” – Добрич 2017. \r\n***\r\nОт 9 часа в Голямата зала на Дома на културата ще бъде открит 13-ят Световен конгрес по тракология „ Древна Тракия: мит и реалност“. \r\n***\r\nОт 10 часа в Библиотека „ Искра“ ще се състои пресконференция, на която ще бъдат представени творческите инициативи на библиотеката през месец септември. \r\n***\r\nОт 13.30 в Музея на розата ще се състои пресконференция по повод 13-я Световен конгрес по тракология „ Древна Тракия: мит и реалност“. \r\n***\r\nОт 10:00 часа в зала 2 на Окръжен съд –Пловдив ще се гледа делото срещу мъж, обвинен че по непредпазливост е причинил смърт на едно лице и наранил други трима.\r\n***\r\nОт 13:30 часа в зала 2 на Окръжен съд-Пловдив ще се гледа делото срещу мъж, обвинен в притежание на наркотични вещества в особено големи размери. \r\n***\r\nОт 17.00 часа, в кв. „Три чучура – юг“ ще бъде открита новата боксова зала в града. \r\n***\r\nОт 17.30 часа, на площад „Свобода“, пред сградата на Областната дирекция на МВР, Служителите на ОДМВР ще излязат на протест с искане за повишаване на заплатите им с 20%.", "date": "2017.09.04", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2017/09/04/2432109/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп определи действията на Северна Корея като „опасни и враждебни за САЩ“, след като режимът в Пхенян изпита водородна бомба, пише   The Hill.\r\n„Северна Корея извърши голямо ядрено изпитание. Нейните думи и действия продължават да бъдат много враждебни и опасни за САЩ“, написа Тръмп в профила си в социалната мрежа „Туитър“. \r\n „Северна Корея е престъпна нация, която става голяма заплаха и срам за Китай, който се опитва да помага, но с малък успех“, добави президентът на САЩ в отделен свой коментар.\r\n*** Северна Корея е провела най-мощния си ядрен опит до момента, пише The Washington Post. Това е шестият подобен експеримент на Северна Корея, който според официална информация от нейна страна, е водородна бомба, подходяща за прикачване към междуконтинентални ракети. \r\nСпоред Випин Наранг, ядрен експерт към технологичния институт в Масачузетс, бомбата е способна да взриви цял град.\r\n*** Японското правителство обяви двудневни проверки в електроцентрала на о. Кюшу, заради съмнение за ядрено изтичане, предаде в неделя вестник The Japan Times. \r\nСъоръжението в Генкай, район Сага, не работи от месец март 2011 г., тъй като не отговаря на изискванията за сигурност, обновени скоро след експлозията в АЕЦ Фукушима.\r\nПричина за проверката е силно земетресение, което е ударило района и доклади за повишаване температурата на реакторите.\r\n*** Сеул ще проведе преговори със САЩ за доставяне на „най-силното американско тактическо оръжие“ в Южна Корея, пише вестник Korea Herald. Това заявиха официални лица, след шестият успешен ядрен опит на Северна Корея. \r\nПо-рано президента Мун Дже-ин, заяви, че няма да позволи на Пхенян да продължи да развива своите ядрени технологии, като добави, че страната му ще иска най-тежки санкции.\r\n***Експерти предупреждават, че загубите в туристическия сектор в Турция може да достигнат до внушителните 30 млрд. долара за тригодишния период от 2016 г., 2017 г. и 2018 г., ако не бъдат предприети ключови мерки, съобщава вестник Hurriyet. \r\nПодробен план за възстановяване на загубите в сектора е изготвен и скоро ще бъде представен на министъра на културата и туризма Нуман Куртулмуш, информират от Турската асоциация за туризъм, предупреждавайки, че загубата на сектора за периода 2016-2017 г. вероятно ще бъде в размер на 22 млрд. долара.\r\nПредставителите на бранша настояват за финансова подкрепа, специално разработена за сектора, а също и предприемането на незабавни стъпки за подобряване на лошия имидж на Турция в чужбина, което да върне туристите обратно в страната, съобщава Радио „Фокус“ в рубриката „Балкански туристически часовник“.\r\nСпоред асоциацията през 2017 г. има известно възстановяване в сектора, но спадът в приходите е огромен. Специалистите са категорични, че трябва да бъдат предприети спешни мерки още през текущата година, в противен случай проблемите ще се превърнат в сериозна структурна криза.", "date": "2017.09.04", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/04/2432110/sbs-avstraliyskiyat-premier-malkalm-tarnbul-prizova-za-speshni-deystviya-na-oon-sreshtu-severna-koreya.html", "text": "Австралия призова ООН да вземе спешни мерки срещу Северна Корея, заради ядрената й програма, предава SBS.\r\nФедералното правителство на Австралия призова и Китай, да използва политическото и икономическото си влияние над Северна Корея, за да я „вразуми“.\r\n„Безумното поведение на Северна Корея представлява сериозна заплаха за световния мир и сигурност“, заяви австралийският премиер Малкълм Търнбул.\r\n„Австралия осъжда предизвикателството на Северна Корея срещу Съвета за сигурност на ООН и резолюциите му, които забраняват развиването и тестването на ядрени оръжия от режима на Ким Чен-Ун“, добави той. Симеон Миланов", "date": "2017.09.04", "title": "SBS: Австралийският премиер Малкълм Търнбул призова за спешни действия на ООН срещу Северна Корея"}
{"url": "http://www.focus-news.net/news/2017/09/04/2432111/hilyadi-pochetoha-pametta-na-zaginalite-v-tutrakanskata-epopeya-obzor.html", "text": "По традиция, в първата неделя на месец септември, хиляди се събраха в Тутракан, за да почетат паметта на загиналите за освобождението на града от румънска окупация през 1916 г. 101-вата годишнина от Тутраканската епопея беше отбелязана с военен ритуал на Мемориалния комплекс „Военна гробница 1916 г.“ в Тутракан. Своята почит към загиналите в сраженията изразиха командващият Военноморските сили адмирал Митко Петев, началникът на Военната академия „Г. С. Раковски“ ген. Груди Ангелов, народни представители, матроси от Военноморските сили във Варна, съветникът на президента ген. майор Данчо Дяков, Радослав Симеонов и Илияна Дамянова от Министерство на отбраната, областният управител на Силистра, заместник-областният управител на Разград, много кметове от съседни общини, представители на дружество „Традиция“ от Силистра и Велико Търново, на „Крум Страшни“ – Шумен, както и множество родолюбиви българи. За събитието специално пристигна делегация от Румъния. По време на ритуала бяха положени венци пред мемориала и бе отслужена панихида за всички паднали воини - български, румънски, германски, погребани във Военното гробище. След това слово произнесоха кметът на Тутракан Димитър Стефанов и народният представител вицеадмирал Пламен Манушев.\r\nЗа „Фокус“ кметът на града и домакин на честването Димитър Стефанов заяви, че битката за освобождението на Тутракан е повод за гордост, защото е ключова за връщането на Южна Добруджа в българските предели. „Тутраканската епопея е изключително важна за града, но в годините назад тя бе забравена поради субективни и обективни причини. Именно затова трябва да я презентираме. Само познавайки и поучавайки се от нашата история, можем да вървим напред и да се развиваме“, коментира той. Кметът подчерта, че надписите на Мемориала са на четири езика и това показва, че силата е в обединението, а разделението, защото независимо от своята националност загиналите в Тутраканската епопея са се борили за своята най-висша кауза – Отечеството си. \r\nНародният представител от ПГ на ГЕРБ вицеадмирал Пламен Манушев отбеляза, че българи и румънци заедно са отдали почит пред подвига на загиналите войници при превземането на Тутраканската крепост и предразсъдъците са в миналото.\r\nСпоред директора на Историческия музей в града Петър Бойчев фактът, че толкова много хора са се събрали, за да отдадат почит на загиналите говори за това, че народната памет е жива и че уважаваме героичния подвиг на сражавалите се за освобождението на Добруджа и за обединението на България.", "date": "2017.09.04", "title": "Хиляди почетоха паметта на загиналите в Тутраканската епопея (ОБЗОР)"}
{"url": "http://www.focus-news.net/news/2017/09/04/2432112/the-jerusalem-post-iran-shte-uvelichi-podkrepata-si-za-hizbula.html", "text": "Новият министър на отбраната на Иран заяви, че Техеран ще увеличи подкрепата си за „Хизбула“, предава The Jerusalem Post .\r\n„Целта ни е да намалим зависимостта от външни фактори и да постигнем самодостатъчност в отбранителната индустрия“, заяви бригаден генерал Амир Хатами.\r\n„Ако е нужно, ще изнасям военна екипировки и в други страни, за да гарантираме сигурността и стабилността на региона“, добави той.\r\nАгенция „Фокус“ припомня, че през последните години, Израел нанася военни удари срещу конвоите, за които се смята, че прекарват оръжие от Иран през Сирия за „Хизбула“. През юли началникът на разузнавателната директория към Израелските отбранителни сили генерал-майор Херци Халеви потвърди, че „Хизбула“ поддържа две подземни предприятия, създадени от ирански експерти за производство и складирани на оръжия. Симеон Миланов", "date": "2017.09.04", "title": "The Jerusalem Post: Иран ще увеличи подкрепата си за „Хизбула“"}
{"url": "http://www.focus-news.net/news/2017/09/04/2432113/afp-yuzhna-koreya-zapochna-ucheniya-s-balistichni-raketi-v-otgovor-na-severa.html", "text": "Южна Корея започна учения с балистични ракети в отговор на провокативните действия на режима в Пхенян, предава AFP. \r\n„Южнокорейската армия провежда учения с балистични ракети, в отговор на севернокорейското ядрено изпитание“, заявиха местни медии.\r\nПо-рано Сеул призова за „възможно най-тежките“ санкции срещу Северна Корея, за да бъдат спрени ядрените и ракетните й изпитания, които застрашават региона.  Симеон Миланов", "date": "2017.09.04", "title": "AFP: Южна Корея започна учения с балистични ракети в отговор на Севера"}
{"url": "http://www.focus-news.net/news/2017/09/04/2432114/reuters-velikobritaniya-shte-prodalzhi-da-izpalnyava-angazhimentite-si-po-zashtitata-na-baltika-i-sled-brekzit.html", "text": "Британия ще продължи да изпълнява ангажимента си по защитата на нордическите и балтийските страни и след Брекзит, предава Reuters. Външният министър на Обединеното кралство Борис Джонсън заяви, че страните от региона могат да са сигурни, че Великобритания ще ги защитава от „руския антагонизъм“.\r\nТой добави, че ще проведе среща с външните министри на осем страни, включително Естония, Швеция и Латвия, за да обсъдят въпросите свързани с Русия и НАТО.\r\n„Във все по-сложен свят, Великобритания остава едно присъствие, което засилва сигурността за приятелите си и особено тези, които се изправят срещу руския антагонизъм в Северна Европа и Балтийския регион“, заяви той в изявление.  Симеон Миланов", "date": "2017.09.04", "title": "Reuters: Великобритания ще продължи да изпълнява ангажиментите си по защитата на Балтика и след Брекзит"}
{"url": "http://www.focus-news.net/news/2017/09/04/2432115/balgariya-v-svetovnite-medii-agentsiya-fokus.html", "text": "Консулската служба към посолството на България в Русия е издала 200 хил. визи от началото на 2017 г., предаде  Travel Russian News.\r\n„Традиционно, посолството на България в Москва и националното туристическо представителство предоставят подаръчен сертификат за почивка на българското крайбрежие на получилия юбилейната виза. Преди два месеца подаръчен сертификат получи човекът със стохилядната виза“, разказаха от консулската служба. Петгодишно момиченце от Москва е получило юбилейната 200-хилядна виза , която ще почива с роднините си в курорта „Свети Влас“. Посланикът Бойко Коцев лично поздрави момичето и ѝ връчи подаръчен сертификат за седмица отдих и пъзел с изображение на паметника на Шипка. \r\nОт началото на годината България е посетена от 364 хил. руски туристи, което е с близо 5000 повече от същия период през 2016 г. Много от руските туристи идват в страната с многократна или с шенгенска виза. \r\n***  Загрижен жител на кипърския град Пафос се е завтекъл на помощ за бездомен българин, чиито мобилен телефон, лична карта и други предмети са били откраднати, докато е спял под звездите в парк в центъра на града, след като началникът му не му изплаща заплатата, предаде  Cyprus Mail.\r\nС молба да бъде записана единствено като Надя, служител в офис заяви, че тя се опитва да събере 400 евро, за да помогне на „Стефан“ – псевдоним, да си стъпи на краката. Стефан е трябвало да напусне квартирата си преди шест седмици, след като началникът му не му изплаща дължимите заплати.  Мъжът, знаещ гръцки и турски език се е преместил в Пафос преди три години, за да търси по-добър живот, поради липсата на препитания в родния си град. \r\nНадя забелязва Стефан да спи в парка в центъра на Пафос, докато разхожда кучетата си.  След като говори с него, тя разбира, че и той като нея е българин. „Историята му е много тъжна и той ми каза, че няма никой да му помогне, затова и реших да го подкрепя“, заяви Надя.  Съпругът на Надя е говорил с бившия началник на Стефан по телефона, но той няколко пъти е лъгал, казвайки, че ще донесе дължимите заплати на Стефан, но не е изпълнил поетия ангажимент от седмици.  Началникът също така е заплашвал българина с насилие.\r\nСтефан се нуждае от 400 евро, за да може да стигне до българското посолство в Никозия, придружен с двама свидетели, за да попълни необходимата документация за временен транспорт. Оставалото ще е нужно за едномесечен наем. \r\n„Никой няма да го наеме без лична карта. С временна той ще може да работи  достатъчно, за да получи редовни документи“, добави тя. ,\r\nСтефан живее под открито небе в парка на стар дюшек. Той заяви, че се срамува от настоящата си ситуация и иска работа и малко място, което да нарече свой дом. „Всичко, което имах бе откраднато от мен преди месец.  Без Надя и съпруга ѝ щях да съм загубен“, посочи той. \r\n*** В провинция Лозенград (дн. Къркларели) са били заловени общо 81 нелегални мигранти, готвещи се да преминат незаконно границата, предаде електронното издание  „Хаберлер” . \r\nВ периода 1-3 септември екипи на жандармерията са установили подготовката на три отделни групи за нелегално преминаване в България в близост до ГКПП Дерекьой - Малко Търново и в околия Кофчаз (близо до провинция Одрин).\r\nВ района на въпросното ГКПП жандармерията е започнала проследяване на минибус с нелегални мигранти. Водачът на минибуса е забелязал, че е следен, спрял е в село Чаглайък и е избягал пеша. В минибуса са открити  28 нелегални мигранти от Ирак и Афганистан.\r\nСъщевременно при проведени операции в околия Кофчаз са задържани  общо 53 нелегални мигранти от Афганистан и Сирия.\r\nСлед законовите процедури в жандармерията заловените нелегални мигранти са предадени на местния офис на Дирекция „Миграция” в Лозенград посочва още изданието. \r\n*** Кримските Феодосия и Евпатория могат да подпишат протоколи за сътрудничество с градове в Австрия и България през ноември месец, предава Известия.\r\nТова може да се случи на конференцията „Крим в международен контекст“, заяви постоянният представител на Крим при руския президент Георги Мурадов.\r\nПо негови думи на въпросната конференция се планира да се подпишат споразумения за побратимяване между Евпатория и Феодосия и два европейски града, които се намират в България и Австрия.\r\n„Засега няма да казвам кои са тези градове. Киев ще започне да оказва силен натиск на европейските представители“, заяви той.\r\nАгенция „Фокус“ припомня, че Украйна и по-голямата част от международната общност считат Крим за част територия, която е окупирана от Русия.", "date": "2017.09.04", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/04/2432116/kommersanta-blizo-900-dushi-sa-evakuirani-ot-selo-v-kabardino-balkariya-zaradi-svlachishte.html", "text": "Руските спасителни екипи в република Кабардино-Балкария евакуираха близо 900 души от северните райони на страната,които бяха изолирани заради свлачище, предава Коммерсантъ. \r\n„За три дена са евакуирани 912 души. В неделя три хеликоптера на Министерството на извънредните ситуации и един на Росгвардия, пренесоха 379 души от Терскол до Тирниауз, в това число и 36 деца, както и 36 чужденци“, заяви началникът на спасителен отряд от Министерството на извънредните ситуации Абдула Гулиев.\r\nПо-рано властите съобщиха за още 647 успешно евакуирани граждани.\r\nАгенция „Фокус“ припомня, че на 1 септември в областта Адел-Су в Руската федерация имаше голямо свлачище. Хиляди жители на република Кабардино-Балкария и туристи бяха отрязани от света.  Симеон Миланов", "date": "2017.09.04", "title": "Коммерсантъ: Близо 900 души са евакуирани от село в Кабардино-Балкария заради свлачище"}
{"url": "http://www.focus-news.net/news/2017/09/04/2432117/izvestiyarusiya-krimskite-feodosiya-i-evpatoriya-mogat-da-se-pobratimyat-s-gradove-v-avstriya-i-balgariya.html", "text": "Кримските Феодосия и Евпатория могат да подпишат протоколи за сътрудничество с градове в Австрия и България през ноември месец, предава Известия.\r\nТова може да се случи на конференцията „Крим в международен контекст“, заяви постоянният представител на Крим при руския президент Георги Мурадов.\r\nПо негови думи на въпросната конференция се планира да се подпишат споразумения за побратимяване между Евпатория и Феодосия и два европейски града, които се намират в България и Австрия.\r\n„Засега няма да казвам кои са тези градове. Киев ще започне да оказва силен натиск на европейските представители“, заяви той.\r\nАгенция „Фокус“ припомня, че Украйна и по-голямата част от международната общност считат Крим за част територия, която е окупирана от Русия. Симеон Миланов", "date": "2017.09.04", "title": "„Известия“(Русия): Кримските Феодосия и Евпатория могат да се побратимят с градове в Австрия и България"}
{"url": "http://www.focus-news.net/news/2017/09/04/2432118/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Властите във Франфурт обезвредиха намерената по време на строителни дейности бомба от Втората световна война, пише руското издание “Газета.ру“, като се позовава на съобщение на местната полиция в платформата „Туитер“.\r\n*** Руските спасителни екипи в република Кабардино-Балкария евакуираха близо 900 души от северните райони на страната,които бяха изолирани заради свлачище, предава Коммерсантъ. \r\n„За три дена са евакуирани 912 души. В неделя три хеликоптера на Министерството на извънредните ситуации и един на Росгвардия, пренесоха 379 души от Терскол до Тирниауз, в това число и 36 деца, както и 36 чужденци“, заяви началникът на спасителен отряд от Министерството на извънредните ситуации Абдула Гулиев.\r\nПо-рано властите съобщиха за още 647 успешно евакуирани граждани.\r\nАгенция „Фокус“ припомня, че на 1 септември в областта Адел-Су в Руската федерация имаше голямо свлачище. Хиляди жители на република Кабардино-Балкария и туристи бяха отрязани от света.\r\n*** Кримските Феодосия и Евпатория могат да подпишат протоколи за сътрудничество с градове в Австрия и България през ноември месец, предава Известия.\r\nТова може да се случи на конференцията „Крим в международен контекст“, заяви постоянният представител на Крим при руския президент Георги Мурадов.\r\nПо негови думи на въпросната конференция се планира да се подпишат споразумения за побратимяване между Евпатория и Феодосия и два европейски града, които се намират в България и Австрия.\r\n„Засега няма да казвам кои са тези градове. Киев ще започне да оказва силен натиск на европейските представители“, заяви той.\r\nАгенция „Фокус“ припомня, че Украйна и по-голямата част от международната общност считат Крим за част територия, която е окупирана от Русия.", "date": "2017.09.04", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/04/2432119/reuters-siriyskata-armiya-napredva-kam-deyr-ez-zor.html", "text": "Сирийската армия и съюзниците й напредват към анклава на „Ислямска държава“ в Дейр ез Зор, предава Reuters.\r\nСилите на президента Башар Асад се фокусираха върху офанзивата в сирийската пустиня, настъпвайки в източно направление, за да освободят Дейр ез Зор от „Ислямска държава“.\r\nСирийската обсерватория за човешки права заяви, че правителствените сили са напреднали повече, отколкото се смяташе. Според тях, Сирийската арабска армия (САА) е стигнала до позициите на обкръжения си гарнизон в Дейр ез Зор, който в продължение на години беше обграден от ислямистите. Симеон Миланов", "date": "2017.09.04", "title": "Reuters: Сирийската армия напредва към Дейр ез Зор"}
{"url": "http://www.focus-news.net/news/2017/09/04/2432120/prodalzhava-izdirvaneto-na-mazha-zapodozryan-v-ubiystvoto-na-saprugata-si-po-vreme-na-semeen-skandal-v-peshtera-obzor.html", "text": "Продължава издирването на мъжа, заподозрян в убийството на съпругата си по време на семеен скандал в Пещера. Той е обявен за общодържавно издирване. 41-годишната жена бе убита на 1 септември около 19.30 часа. Тогава граждани са подали сигнал в полицията, че на кръстовище в града лежи жена в безпомощно състояние, а полицаите и медиците установяват, че тя е с наранявания по тялото от остър предмет. Въпреки усилията на лекарите, тя е починала. В хода на разследването е изяснено, че по всяка вероятност семеен скандал между жертвата и съпруга ѝ е в основата на спречкването и последвалото намушкване. Той е успял да избяга с автомобил. Установени са свидетели на престъплението, извършен е оглед на местопроизшествието. Заподозреният съпруг на убитата жена е обявен за общодържавно издирване. Говорителят на ОДМВР - Пазарджик Мирослав Стоянов посочи, че всички полицейски екипи на пътна и криминална полиция са вдигнати на крак. По входовете и изходите на Пазарджик и Пещера има засилено полицейско присъствие.", "date": "2017.09.04", "title": "Продължава издирването на мъжа, заподозрян в убийството на съпругата си по време на семеен скандал в Пещера (ОБЗОР)"}
{"url": "http://www.focus-news.net/news/2017/09/04/2432121/sport-rusiya-e-evropeyskiyat-shampion-po-voleybol-za-mazhe.html", "text": "Русия е европейският шампион по волейбол за мъже за първи път от 2013 година. Това се случи, след като руснаците победиха Германия с 3:2 в мач, който се проведе в „Таурон Арена“, Краков. Най-добър резултат за Русия постигна играчът от Зенит Максим Михайлов, който отбеляза 15 точки. Това е 14-тата титла за Русия от европейските първенства по волейбол.", "date": "2017.09.04", "title": "Спорт: Русия е европейският шампион по волейбол за мъже"}
{"url": "http://www.focus-news.net/news/2017/09/04/2432122/sport-sarbiya-pobedi-belgiya-s-32-i-specheli-bronzov-medal.html", "text": "Отборът на Сърбия, воден от Никола Гърбич, спечели седмия си по ред бронзов медал от Европейско първенство по волейбол за мъже. Сърбите победиха Белгия с 3:2 в мач, който се проведе в Краков и  продължи над два часа. Най-добре от сръбския отбор, се представи Дражен Лубурич с 26 точки.", "date": "2017.09.04", "title": "Спорт: Сърбия победи Белгия с 3:2 и спечели бронзов медал"}
{"url": "http://www.focus-news.net/news/2017/09/04/2432123/the-independentdoklad-na-amerikanskite-sluzhbi-za-sigurnost-klasifitsira-levite-ekstremistki-i-antifashistki-grupirovki-kato-teroristichni.html", "text": "Американски високопоставени длъжностни лица класифицираха крайнолевите антифашистки групировки като „терористи“, предава The Independent, позовавайки се на класифицирани документи.\r\nМинистерството на вътрешните работи на САЩ е предупреждавало за нарастващата заплаха от насилие между крайнолеви анархисти крайнодесни националисти от 2016-та година насам.\r\nРазследване и доклад на ФБР и Министерството на вътрешните работи твърдят, че „анархистките екстремисти“, са нападали полицаи, правителствени и политически институции, както и всеки символ на капиталистическата система, а също така и нещата, които те смятат за „расистки“.\r\nНякои от дейностите им са описани като „вътрешен тероризъм и насилие“.\r\nАнтифа групировките („антифа“ е съкращението на антифашистки, бел.ред.) са неформална децентрализирана коалиция от анархисти, комунисти, радикални еко активисти, феминисти и правозащитници, които се противопоставят на крайната десница.\r\n„Тези антифа типове показваха оръжия, щитове и колоездачески шлемофе. Нападаха и пребиваха хората. Използват коктейли „Молотов“, правят пожари, хвърлят бомби и чупят прозорци“, заяви американско длъжностно лице.\r\nВластите предупреждават, че нараства опасността от ескалация на насилието, тъй като крайнодесните групи също стават все по-силни и по-добре въоръжени.Симеон Миланов", "date": "2017.09.04", "title": "The Independent:Доклад на американските служби за сигурност класифицира левите екстремистки и антифашистки групировки като „терористични“"}
{"url": "http://www.focus-news.net/news/2017/09/04/2432124/the-guardian-avstraliya-smyata-che-severna-koreya-tryabva-da-plati-znachitelna-tsena-za-deystviyata-si.html", "text": "Австралийският премиер Малкълм Търнбул заяви, че Китай е в най-добрата позиция за прилагане на натиск срещу севернокорейския режим, предава The Guardian.\r\n„Китайците са ядосани и изумени от действията на Северна Корея, но именно те имат най-големия лост за натиск. А с най-голямото предимство, идва и голямата отговорност“, добави той.\r\n„В момента Ким Чен-Ун избра да се изправи срещу Китай. Да се противопостави на Китай. А това изисква силен китайски отговор“, каза австралийският премиер.\r\nТой добави, че „жестоката и зла диктатура“ Северна Корея не е сателитна държава на Китай.\r\nАвстралийският външен министър Джули Бишъп от своя страна, предложи да се прекратят доставките на петрол в Северна Корея.\r\n„Трябва да приложим безпрецедентен натиск, защото Северна Корея трябва да плати значителна цена за последния си ядрен тест“, заяви тя. Симеон Миланов", "date": "2017.09.04", "title": "The Guardian: Австралия смята, че Северна Корея трябва „да плати значителна цена“ за действията си"}
{"url": "http://www.focus-news.net/news/2017/09/04/2432125/afp-venetsuelski-opozitsionen-deputat-e-v-evropa-za-da-tarsi-podkrepa-za-razreshavaneto-na-politicheskata-kriza-v-stranata.html", "text": "Председателят на венецуелския парламент Хулио Боргес е в Европа, за да се срещне с европейските лидери и да потърси подкрепата им за разрешаването на кризата във Венецуела, предава AFP. Венецуелският опозиционен депутат ще се срещне с лидерите на Франция, Германия, Испания и Британия.\r\n„Първата среща на Боргес е с френския президент Еманюел Макрон в понеделник. След това във вторник, той ще се срещне в Мадрид с испанския премиер Мариано Рахой“, се казва в изявление.\r\nВторият най-важен представител на парламента Фреди Гевара също е с Боргес на визитата му в Европа.\r\n„Готова съм да докладвам, че има нарушения на човешките права във Венецуела. Че страната е диктатура и има 590 политически затворници, а 53 % от децата ни страдат от недохранване“, заяви тя. Симеон Миланов", "date": "2017.09.04", "title": "AFP: Венецуелски опозиционен депутат е в Европа, за да търси подкрепа за разрешаването на политическата криза в страната"}
{"url": "http://www.focus-news.net/news/2017/09/04/2432126/reuters-visokopostaven-siriyski-politik-zayavi-che-armiyata-shte-dostigne-deyr-ez-zor-do-48-chasa.html", "text": "Губернаторът на сирийската провинция Дейр ез Зор Мохамед Ибрахим Самра заяви, че до 48 часа САА (Сирийската арабска армия) ще достигне едноименния град, който „Ислямска държава“ обсажда от години, предава Reuters . \r\n„Героите на армията ще стигнат до Дейр ез Зор през следващите 24-48 часа най-много“, заяви губернаторът за световните медии. Той добави, че армията е на около 20 километра от покрайнините на града.\r\nАгенция „Фокус“ припомня, че от години в Дейр ез Зор има гарнизон на сирийската правителствена армия, който е обсаден и блокиран от отрядите на „Ислямска държава“. Симеон Миланов", "date": "2017.09.04", "title": "Reuters: Високопоставен сирийски политик заяви, че армията ще достигне Дейр ез Зор до 48 часа"}
{"url": "http://www.focus-news.net/news/2017/09/04/2432127/sofiya-vazstanoveno-e-dvizhenieto-po-bul-praga-obzor.html", "text": "От днес е възстановено напълно движението по бул. \"Прага\". Линиите на градския транспорт в района също се движат по редовните си маршрути. На булеварда е извършен цялостен ремонт в участъка от бул. \"Скобелев\" до бул. \"Пенчо Славейков\", изградена е нова ВиК мрежа и сградни отклонения, подменена е пътната настилка, положен е нов асфалт, пътна маркировка и пешеходни пътеки. В следващите дни ще продължи изграждането на нови тротоари от двете страни на булеварда.\r\nИзвършен е и ремонт на ул. ”Шандор Петьофи”, между бул. ”Витоша” и ул. ”Княз Борис I”. На улицата са ремонтирани пътните платна, тротоарите и е обновено осветлението. \r\nОт Столична община съобщават, че се подготвя проект за цялостен ремонт на пътния тунел по бул. \"Скобелев\" при НДК. Предвижда се реконструкция на тунела, както и на трамвайното трасе по бул. \"Скобелев\", а ремонтът включва изместване на трамвайното трасе от прилежащите сгради с 6 м. Разработва се транспортен анализ към проекта. Очаква се изпълнението да започне през лятото на 2018 г. \r\nПродължава и цялостният ремонт на бул. \"Шипченски проход\", от бул. \"Асен Йорданов\" до ул. \"Иван Димитров - куклата\". Работи се по пътното платно в посока ж. к. \"Дружба\", оформят се нови бордюри, шахти за подземна инфраструктура, поставя се ново осветление. Предвижда се участъка от бул. \"Шипченски проход\" да бъде завършен преди 15 септември.", "date": "2017.09.04", "title": "София: Възстановено е движението по бул. ”Прага” (ОБЗОР)"}
{"url": "http://www.focus-news.net/news/2017/09/04/2432128/the-scottish-herald-agent-na-islyamska-darzhavase-e-opitval-da-verbuva-zhurnalist-pod-prikritie-za-napadenieto-na-londonskiya-most.html", "text": "Агент на „Ислямска държава“ се е опитал да убеди журналист под прикритие, да извърши нападение на Лондонския мост, пише The Scottish Herald. Това се е случило една година преди на знаковото място да бъдат убити осем души.\r\nОт BBC заявиха, че един от журналистите им, е бил подканван от заподозрения да нападне Лондонския мост. Екстремистът му е казал, че това може да бъде свършено от сам човек или група.\r\nСъщият агент е разкрил различни терористични наръчници за действие в „даркнет“ , включително и инструкции стъпка по стъпка относно това как да се направи бомба или фалшив самоубийствен колан. Имало е илюстровани обяснения как да се нападне жертва с нож.\r\nОт BBC казаха, че изнесените детайли приличат много на това, което се случи година по-късно на Лондонския мост, където тримата нападатели бяха застреляни от полицията, след като убиха осем и раниха десетки.\r\n„Властите бяха наясно с връзката ни с терористичната организация“, заяви репортерът под прикритие. Симеон Миланов", "date": "2017.09.04", "title": "The Scottish Herald: Агент на „Ислямска държава“се е опитвал да вербува журналист под прикритие за нападението на Лондонския мост"}
{"url": "http://www.focus-news.net/news/2017/09/04/2432129/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Американски високопоставени длъжностни лица класифицираха крайнолевите антифашистки групировки като „терористи“, предава The Independent, позовавайки се на класифицирани документи.\r\nМинистерството на вътрешните работи на САЩ е предупреждавало за нарастващата заплаха от насилие между крайнолеви анархисти крайнодесни националисти от 2016-та година насам.\r\nРазследване и доклад на ФБР и Министерството на вътрешните работи твърдят, че „анархистките екстремисти“, са нападали полицаи, правителствени и политически институции, както и всеки символ на капиталистическата система, а също така и нещата, които те смятат за „расистки“.\r\nНякои от дейностите им са описани като „вътрешен тероризъм и насилие“.\r\nАнтифа групировките („антифа“ е съкращението на антифашистки, бел.ред.) са неформална децентрализирана коалиция от анархисти, комунисти, радикални еко активисти, феминисти и правозащитници, които се противопоставят на крайната десница.\r\n„Тези антифа типове показваха оръжия, щитове и колоездачески шлемофе. Нападаха и пребиваха хората. Използват коктейли „Молотов“, правят пожари, хвърлят бомби и чупят прозорци“, заяви американско длъжностно лице.\r\nВластите предупреждават, че нараства опасността от ескалация на насилието, тъй като крайнодесните групи също стават все по-силни и по-добре въоръжени.\r\n*** Австралийският премиер Малкълм Търнбул заяви, че Китай е в най-добрата позиция за прилагане на натиск срещу севернокорейския режим, предава The Guardian.\r\n„Китайците са ядосани и изумени от действията на Северна Корея, но именно те имат най-големия лост за натиск. А с най-голямото предимство, идва и голямата отговорност“, добави той.\r\n„В момента Ким Чен-Ун избра да се изправи срещу Китай. Да се противопостави на Китай. А това изисква силен китайски отговор“, каза австралийският премиер.\r\nТой добави, че „жестоката и зла диктатура“ Северна Корея не е сателитна държава на Китай.\r\nАвстралийският външен министър Джули Бишъп от своя страна, предложи да се прекратят доставките на петрол в Северна Корея.\r\n„Трябва да приложим безпрецедентен натиск, защото Северна Корея трябва да плати значителна цена за последния си ядрен тест“, заяви тя.\r\n***Агент на „Ислямска държава“ се е опитал да убеди журналист под прикритие, да извърши нападение на Лондонския мост, пише The Scottish Herald. Това се е случило една година преди на знаковото място да бъдат убити осем души.\r\nОт BBC заявиха, че един от журналистите им, е бил подканван от заподозрения да нападне Лондонския мост. Екстремистът му е казал, че това може да бъде свършено от сам човек или група.\r\nСъщият агент е разкрил различни терористични наръчници за действие в „даркнет“ , включително и инструкции стъпка по стъпка относно това как да се направи бомба или фалшив самоубийствен колан. Имало е илюстровани обяснения как да се нападне жертва с нож.\r\nОт BBC казаха, че изнесените детайли приличат много на това, което се случи година по-късно на Лондонския мост, където тримата нападатели бяха застреляни от полицията, след като убиха осем и раниха десетки.\r\n„Властите бяха наясно с връзката ни с терористичната организация“, заяви репортерът под прикритие.", "date": "2017.09.04", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/04/2432130/yonhap-vanshnite-ministri-na-velikobritaniya-i-yuzhna-koreya-obsadiha-razlichni-kontramerki-sreshtu-severna-koreya.html", "text": "Външните министри на Южна Корея и Британия обсъдиха различни контрамерки срещу Северна Корея, предава южнокорейската информационна агенция Yonhap.\r\nВ телефонен разговор външният министър на Сеул Канг Канг Хюн Хуа помоли британския си колега Борис Джонсън, да предостави „активна подкрепа“ в усилията за засилване на санкциите и натиска срещу Севера „до максималното ниво“.\r\nБорис Джонсън осъди последния ядрен тест на Северна Корея и изрази пълната си подкрепа за позицията на Сеул относно ситуацията на Корейския полуостров. Той подчерта, че Британия като постоянен член на Съвета за сигурност на ООН ще настоява за по-сурова резолюция срещу режима в Пхенян.\r\nТой обеща да работи заедно с Южна Корея и САЩ за гарантирането на „по-конструктивно“ сътрудничество от Китай и Русия. Симеон Миланов", "date": "2017.09.04", "title": "Yonhap: Външните министри на Великобритания и Южна Корея обсъдиха различни контрамерки срещу Северна Корея"}
{"url": "http://www.focus-news.net/news/2017/09/04/2432131/sport-vinas-uilyams-se-klasira-za-chetvartfinalite-na-us-open.html", "text": "Винъс Уилямс се класира за четвъртфиналите на US Open, който се провеждат в Ню Йорк. Това стана, след като тя победи в мач испанката Карла Суарес-Наваро с 6:3,3:6,6:1. Мачът между двете продължи един час и 50 минути. В спора за полуфинала Уилямс ще се изправи срещу победителката от мача между Петра Квитова и испанката Гарбине Мугуруса.", "date": "2017.09.04", "title": "Спорт: Винъс Уилямс се класира за четвъртфиналите на US Open"}
{"url": "http://www.focus-news.net/news/2017/09/04/2432132/tass-yadrenoto-izpitanie-na-severna-koreya-ne-dovede-do-povishavane-na-radiatsionniya-fon-v-kitay.html", "text": "Ядреното изпитание, което проведе Северна Корея, не доведе до повишаване на радиационния фон в Китай, предава ТАСС. \r\n„Резултатите от мониторинга показват, че ядреното изпитание на КНДР в момента не оказва влияние на околната среда и населението“, се казва в съобщения по държавната телевизия на Китай.\r\nАгенция „Фокус“ припомня, че след шестия ядрен опит на Северна Корея, Китайският сеизмологичен център отчете две земетресения с магнитуд 6,3 и 4,6 по скалата на Рихтер.Симеон Миланов", "date": "2017.09.04", "title": "ТАСС: Ядреното изпитание на Северна Корея, не доведе до повишаване на радиационния фон в Китай"}
{"url": "http://www.focus-news.net/news/2017/09/04/2432133/yonhap-yadrenite-poslanitsi-na-yuzhna-koreya-yaponiya-i-sasht-se-saglasiha-da-prokarat-vazmozhno-nay-strogite-merki-sreshtu-severna-koreya.html", "text": "Най-високопоставените ядрени посланици от Южна Корея, САЩ и Япония, се съгласиха да вземат възможно най-наказателните мерки срещу поведението на Северна Корея, предава южнокорейската информационна агенция Yonhap. \r\nСпециалният пратеник на Южна Корея за мира и сигурността на Корейския полуостров Ким Хон Хюн проведе телефонни разговори с американския и японския си колеги Джоузеф Юн и Кенджи Канасуги. Целта на разговорите бе да се обсъдят контрамерките срещу шестия севернокорейски ядрен тест.\r\nДипломатите осъдиха ядрената детонация и се съгласиха да предприемат решителен отговор, включително нова резолюция на Съвета за сигурност на ООН. Симеон Миланов", "date": "2017.09.04", "title": "Yonhap: Ядрените посланици на Южна Корея, Япония и САЩ се съгласиха да прокарат възможно най-строгите мерки срещу Северна Корея"}
{"url": "http://www.focus-news.net/news/2017/09/04/2432134/the-star-malayziya-osadi-severnokoreyskoto-yadreno-izpitanie.html", "text": "Малайзия осъди севернокорейското ядрено изпитание, предава малайзийското електронно издание The Star.\r\nВ изявление Министерството на външните работи на Малайзия заяви, че севернокорейският ядрен тест е поредното нарушение на множество резолюции на Съвета за сигурност на ООН.\r\n„Малайзия дълбоко съжалява за последния инцидент, който ще засили вече напрегнатата обстановка на Корейския полуостров, както и в региона като цяло“, се казва в изявлението. Симеон Миланов", "date": "2017.09.04", "title": "The Star: Малайзия осъди севернокорейското ядрено изпитание"}
{"url": "http://www.focus-news.net/news/2017/09/04/2432135/asia-times-indiya-naznachi-za-prav-pat-zhena-za-ministar-na-otbranata.html", "text": "Три години след идването си на власт, индийският премиер Нарендра Моди предприе голяма рокада в кабинета си, предава Asia Times. Нарендра Моди назначи за пръв път жена за министър на отбраната.\r\nНирмала Ситхараман, която бе начело на Министерството на търговията и индустрията, стана първата жена, назначена за министър на отбраната на Индия. Тя идва от южния щат Тамил Наду. Била е говорител на управляващата партия, преди тя да дойде на власт през 2014-та година. Симеон Миланов", "date": "2017.09.04", "title": "Asia Times: Индия назначи за пръв път жена за министър на отбраната"}
{"url": "http://www.focus-news.net/news/2017/09/04/2432136/the-atlantic-znachenieto-na-poslednoto-severnokoreysko-yadreno-izpitanie.html", "text": "Северна Корея извърши изпитание на ядрена бомба. Но тя е тествала пет ядрени бомби в миналото, пише The Atlantic. С действието си тя демонстрира, че е зараждаща се ядрена сила, но вече знаем това. Изпробва решителността на нетествания американски президент с тези кошмари, но Доналд Тръмп вече се изправи срещу няколко севернокорейски ядрени изпитания, включително един над японска територия, както и друг, при който двете ракети имаха капацитета да достигнат до САЩ. Тогава защо е толкова значимо последното ядрено изпитание на Пхенян?\r\nЕдно ядрено изпитание не е само реклама на военните постижения. Не е само средство за сплашване не враговете или впечатляване на съюзниците. Ядреното изпитание е основно тест в научния смисъл на думата. Не прахосваш ограничен и ценен материал за правенето на ядрени оръжия за политически провокации.\r\nСевернокорейците не „правят изпитания само, за да кажат нещо“. „Има си причина за изпитанието“, заяви Джоел Уит, който е експерт по ядрената програма на Пхенян.\r\n„Всяка страна, която създаде ядрено оръжие, тръгва по предвидими технологически пътища“, добави той.\r\nС всяко изпитание на оръжие, „те се опитват да научат нещо ново“.\r\nВ този случай Северна Корея може да експериментира относно това как да увеличи“производството“.  Или количеството енергия, което се изпуска, когато едно ядрено оръжие, се детонира. Правителството на Ким Чен Ун заяви, че изпитанието е включвало водородна бомба – оръжие, което произвежда много повече енергия от атомните. \r\nИзпитанието от неделя е най-силното, което Северна Корея е провеждала досега. Може би няколко пъти по-силно от петото ядрено изпитание, което се проведе тази година, според японски и южнокорейски представители. Норвежка агенция за мониторинг на земетресенията изчисли, че силата на ядреното оръжие е била 120 килотона. За сравнение ще кажем, че атомните оръжия, които САЩ пуснаха над Хирошима и Нагасаки бяха едва 15 и 20 килотона.\r\nКакто американски разузнавачи отдавна подозираха, Северна Корея може да разработва малки ядрени глави, които могат да бъдат поставени в ракети, които са способни да ударят не само съюзниците на САЩ Япония и Южна Корея, но и американска земя. Севернокорейските държавни медии твърдят, че могат да изстрелят водородна бомба на балистична ракета, въпреки че доказателствата за такова нещо са все още малко.\r\nПоследното изпитание „дава повече надеждност на твърденията на Северна Корея, че разработват водородна бомба“, макар и да не потвърждава, че Северът притежава функционираща такава, твърди експертът Джоел Уит. \r\n„Колкото по-голяма енергия имаш, толкова по-малка е нуждата от точност. Възможността да се нанесат големи щети, става по-голяма, дори ако ракетата се отклони от курса си“, твърди той.\r\nКазано по друг начин, причината за продължаващите ядрени изпитания е, че Северна Корея иска да намали размера и масата на ядрените си глави, за да ги постави на балистични ракети с по-голям обсег. Това заяви ядреният експерт Зигфрид Хекер, който е изследвал севернокорейските ядрени съоръжения няколко пъти.\r\n„Изпитанията са нужни, за да се намали броя на материала, който се използва за ядрените глави“, добави той.\r\nСеверна Корея проведе шест силни ядрени теста, откакто Ким Чен Ун дойде на власт през 2012-та година, както и много ракетни изпитания. Това предполага, че арсеналът и капацитетът им се е увеличил.\r\nСпоред някои експерти, тези развития на нещата не значат задължително, че Ким Чен Ун е по-агресивен от баща си или дядо си. Вместо това, дейността му може просто да показва узряването на ядрената програма на Пхенян. Интензивността, с която Северна Корея провежда изпитанията си, е по-голяма от тази, която имаха Индия и Пакистан преди да станат ядрени сили. Това може да е помогнало на режима да извърши по-задълбочени анализи на процеса.\r\nЕкспертът по оръжеен контрол Джефри Люис заяви, че след петите си ядрени изпитания едно време, Британия, Китай, Франция, Русия и САЩ, са били на път да създадат термоядрените си бомби. Това е същата категория оръжия, които Северна Корея твърди, че е показала тази седмица.\r\nПоследните изпитания показват и нещо друго. Границите на китайското влияние в Северна Корея, въпреки че Пекин е най-големият търговски партньор на Пхенян. С нарастването на напрежението между Северна Корея и САЩ, Китай предупреди, че напрежението на Корейския полуостров приближава „безвъзвратната точка“. Под напрежение от Тръмп, китайците подписаха санкциите на ООН срещу Пхенян.\r\nВъпреки това Ким Чен Ун продължи с ядрените изпитания. Това показва решимостта на Северна Корея да продължи ядрената си програма дори, когато е притисната от най-близката си страна партньор. \r\n„Всеки път, когато започнат изпитания на междуконтинентални балистични ракети или ядрени тестове, всички реагират като шокирани и изненадани. Време е да спрем да се правим на изненадани и шокирани и да започнем да мислим какво да се прави, освен да осъждаме Северна Корея“, заяви Джефри Люис. Според него, започването на дипломатически диалог със Северна Корея без предварителни условия е една възможност. Може да се мобилизират и американските военни сили в региона, включително тактически ядрени оръжия, за да се възпре севернокорейската агресия.\r\nВ неделя Доналд Тръмп заяви, че политиката на „задоволяване“ няма да работи с Пхенян. Президентът на САЩ заяви, че севернокорейците „разбират само от едно“. Въпреки това Джоел Уит твърди, че „американските заплахи изглеждат все по-празни за севернокорейците“, защото САЩ са наясно, че един конфликт може да доведе до катастрофални последствия за южнокорейските цивилни.\r\n„Не става с туитване. Първоначалната несигурност, която севернокорейците имаха за президента Тръмп и дали той е сериозен и корав тип… Мисля, че тази несигурност се е изпарила досега“, твърди експертът.\r\nСпоред него крайната цел на Пхенян е разработването на „сила за ядрено възпиране, която може да оцелее“. Тоест средство, което да защити режима от външни заплахи като САЩ и съюзниците им. Това е „гъвкаво нещо“, твърди специалистът по Северна Корея. \r\n„Всяка страна, която разработи ядрено оръжие си задава въпроса къде е границата и колко е прекалено. САЩ трябва да повлияят на севернокорейските изчисления относно това колко е достатъчно“, заяви Уит.\r\n„Това, което правителството на Тръмп трябва да направи, е да се фокусира върху убеждаването на Северна Корея да не използва ядрени оръжия на Корейския полуостров“, каза Зигфрид Хекер. Използването на ядрено оръжие ще причини неприемливи щети от американска гледна точка и унищожението на режима на Ким от севернокорейска.\r\nНатискът върху Пхенян за отказването му от ядрената програма „е много дългосрочно предложение“, твърдят ядрените и международни експерти. Симеон Миланов", "date": "2017.09.04", "title": "The Atlantic: Значението на последното севернокорейско ядрено изпитание"}
{"url": "http://www.focus-news.net/news/2017/09/04/2432137/afp-sasht-sa-gotovi-da-izpolzvat-yadreno-orazhie-sreshtu-severna-koreya.html", "text": "САЩ са готови да използват ядрения си капацитет в случай, че Северна Корея продължи да заплашва американски територии или съюзниците на Вашингтон, заявиха от Белия дом, цитирани от AFP.\r\nСлед последния провокативен ядрен тест на Пхенян, президентът Доналд Тръмп проведе разговор с японския премиер Шинзо Абе. Двамата обсъдиха твърденията на режима в Северна Корея, че е извършено изпитание на водородна бомба.\r\n„Президентът Тръмп препотвърди ангажимента на САЩ да защитават родината ни, територията и съюзниците ни с всички дипломатически, конвенционални и ядрени възможности, които имаме“, се казва в изявление на Белия дом. Симеон Миланов", "date": "2017.09.04", "title": "AFP: САЩ са готови да използват ядрено оръжие срещу Северна Корея"}
{"url": "http://www.focus-news.net/news/2017/09/04/2432138/reuters-yaponskiyat-vanshen-ministar-zayavi-che-ima-saglasie-sas-sasht-za-satrudnichestvo-po-severnokoreyskiya-vapros.html", "text": "Японският външен министър Таро Коно заяви, че с държавния секретар на САЩ Рекс Тилърсън, са се съгласили да си сътрудничат, за да приложат натиск над Северна Корея чрез ООН, предава Reuters.\r\n„Съгласихме се на близко сътрудничество между Япония и САЩ, за да приложим максимален натиск срещу Северна Корея чрез ООН, включително и приемането на резолюции на Съвета за сигурност“, заяви Таро Коно, след телефонния си разговор с Рекс Тилърсън.  Симеон Миланов", "date": "2017.09.04", "title": "Reuters: Японският външен министър заяви, че има съгласие със САЩ за сътрудничество по севернокорейския въпрос"}
{"url": "http://www.focus-news.net/news/2017/09/04/2432139/pregled-na-mezhdunarodnite-novini-do-6-chasa-agentsiya-fokus.html", "text": "Американското правителство издаде предупреждение за гражданите си, според което в Европа има „продължаваща заплаха“ от терористични атентати.\r\nДържавният департамент посъветва американските туристи да „внимават“, тъй като има възможност екстремисти да извършат нападения „без предупреждение“.\r\nСъветът е публикуван на сайта на Държавния департамент. В него се припомнят скорошните терористични атентати в Швеция, Русия, Франция, Великобритания, Испания и Финландия, като доказателство за намерението на „Ислямска държава“, да продължи с нападенията из континента.\r\n„Докато местните правителства продължават антитерористичните операции, Департаментът продължава да бъде притеснен относно потенциални бъдещи терористични атаки“, се казва в изявлението. \r\n„Хотелите, клубовете, ресторантите, храмовете, парковете, важните мероприятия, образователните институции, летищата и други, остават приоритетни локации за възможни нападения“, се казва в американското изявление.\r\n*** „Ще видим“, каза Доналд Тръмп на въпрос дали САЩ обмислят военен удар срещу Северна Корея.\r\nТова се случи, след като американският президент заяви, че Северна Корея „продължава да е враждебна и опасна за САЩ“.\r\n„Те разбират само от едно нещо“, написа в социалните мрежи Доналд Тръмп, докато се приготвяше за среща със съветниците си по сигурността и министъра на отбраната Джеймс Матис, както и „други военни лидери“.\r\nПо-късно на излизане от църква близо до Белия дом, президентът бе попитан дали има възможност за военен удар срещу Северна Корея, на което той отговори, че „ще видим“.\r\n*** Кандидатът за германски канцлер Мартин Шулц заяви, че ще поеме по-твърд курс към Турция, ако спечели изборите. \r\n„Когато съм канцлер, ще искам да прекратя преговорите за членство в ЕС“, каза той.\r\nПоведението на Турция не оставя други възможности, въпреки че страната преговаря за членство в ЕС от много време.\r\n„Тук са написани всички червени линии. Точката е сложена“, каза лидерът на социалдемократите в Германия.\r\n„Трябва да говорим относно това с нашите европейски партньори“, каза той в неделя по време на телевизионния дебат с Ангела Меркел.\r\nТой разкритикува Ангела Меркел и по въпросите за мигрантската криза, които доминираха първата половина от дебата.\r\n„Беше грешка да се поставят нашите европейски партньори пред свършени факти“, каза той за отварянето на границите през 2015-та година. Канцлерът Меркел отхвърли обвиненията и подчерта, че през 2015-та година се е развивала много драматична ситуация с хиляди мигранти в Унгария.\r\n„В живота на един федерален канцлер има моменти, когато трябва да се решава“, каза тя.\r\n*** Германският канцлер Ангела Меркел каза, че ще поиска Европейският съюз да прекрати преговорите за членство на Турция, след като кризата между Берлин и Анкара се задълбочи.\r\n„Не ги виждам да се присъединят към съюза и никога не съм вярвала, че това ще се случи“, заяви тя по време на телевизионния си дебат с Мартин Шулц.\r\nТя подчерта, че ще говори с европейските си колеги, за да бъдат прекратени преговорите с Турция.\r\n***Губернаторът на Тексас Грег Абът заяви, че щетите от урагана „Харви“ са от 150 до около 180 милиарда долара.Грег Абът подчерта, че този ураган е нанесъл повече материални щети, отколкото „Катрина“ преди години.\r\nЗаради „Харви“ загинаха 47 души, повече от един милион напуснаха домовете си, а над 200 хиляди домове бяха унищожени.\r\n„Катрина, доколкото си спомням излезе повече от 120 милиарда долара, но като погледнеш броя на домовете и бизнесите, които са засегнати от това, струва ми се, че цената ще бъде над 120 милиарда, може би между 150 и 180 милиарда долара“, заяви Абът.\r\n***Агент на „Ислямска държава“ се е опитал да убеди журналист под прикритие, да извърши нападение на Лондонския мост. Това се е случило една година преди на знаковото място да бъдат убити осем души.\r\nОт BBC заявиха, че един от журналистите им, е бил подканван от заподозрения да нападне Лондонския мост. Екстремистът му е казал, че това може да бъде свършено от сам човек или група.\r\nСъщият агент е разкрил различни терористични наръчници за действие в „даркнет“ , включително и инструкции стъпка по стъпка относно това как да се направи бомба или фалшив самоубийствен колан. Имало е илюстровани обяснения как да се нападне жертва с нож.\r\nОт BBC казаха, че изнесените детайли приличат много на това, което се случи година по-късно на Лондонския мост, където тримата нападатели бяха застреляни от полицията, след като убиха осем и раниха десетки.\r\n„Властите бяха наясно с връзката ни с терористичната организация“, заяви репортерът под прикритие.\r\n*** Ядреното изпитание, което проведе Северна Корея, не доведе до повишаване на радиационния фон в Китай.\r\n„Резултатите от мониторинга показват, че ядреното изпитание на КНДР в момента не оказва влияние на околната среда и населението“, се казва в съобщения по държавната телевизия на Китай.\r\nАгенция „Фокус“ припомня, че след шестия ядрен опит на Северна Корея, Китайският сеизмологичен център отчете две земетресения с магнитуд 6,3 и 4,6 по скалата на Рихтер.\r\n*** САЩ са готови да използват ядрения си капацитет в случай, че Северна Корея продължи да заплашва американски територии или съюзниците на Вашингтон, заявиха от Белия дом.\r\nСлед последния провокативен ядрен тест на Пхенян, президентът Доналд Тръмп проведе разговор с японския премиер Шинзо Абе. Двамата обсъдиха твърденията на режима в Северна Корея, че е извършено изпитание на водородна бомба.\r\n„Президентът Тръмп препотвърди ангажимента на САЩ да защитават родината ни, територията и съюзниците ни с всички дипломатически, конвенционални и ядрени възможности, които имаме“, се казва в изявление на Белия дом.", "date": "2017.09.04", "title": ".Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/04/2432140/reuters-sasht-i-yuzhna-koreya-planirat-oshte-voenni-ucheniya-zaradi-severnokoreyskata-zaplaha.html", "text": "Южна Корея заяви, че подготвя нови военни учения заедно със САЩ, предава Reuters. Властите в Сеул ще включат и балистични ракети в ученията, които са отговор на шестия и най-силен севернокорейски ядрен опит.\r\nАмериканският президент Доналд Тръмп от своя страна, поиска да бъде информиран за всички възможни военни опции, заяви неговият началник-щаб.\r\nЮжнокорейските ВВС и армия извършиха учения, включващи ракети въздух-земя с голям обсег, както и балистични ракети. Подготвят се още учения с американско участие. Симеон Миланов", "date": "2017.09.04", "title": "Reuters: САЩ и Южна Корея планират още военни учения заради севернокорейската заплаха"}
{"url": "http://www.focus-news.net/news/2017/09/04/2432141/the-jerusalem-post-fatahprizova-evropa-da-deystva-sreshtu-izraelskite-zaselnicheski-sela.html", "text": "Движението „Фатах“, което се води от президента на Палестинската автономия Махмуд Абас призова Европа да предприеме действия срещу израелските заселнически села, предава Arutz Sheva.\r\nГоворителят на „Фатах“ в Европа Джамал Назал призова европейските страни да предприемат допълнителни мерки срещу въпросните селища, включително да се отмени съвместна пресконференция с Израел. Освен това той настоя да се отмени споразумението за икономическо партньорство с Израел, твърдейки, че той нарушава човешките права.\r\n„Заселническата политика оскърбява чувствата на мюсюлманите по света, включително на мюсюлманите и арабите в Европа“, заяви той. Симеон Миланов", "date": "2017.09.04", "title": "The Jerusalem Post: „Фатах“призова Европа да действа срещу израелските заселнически села"}
{"url": "http://www.focus-news.net/news/2017/09/04/2432142/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще бъде предимно слънчево. След обяд ще има временни увеличения на облачността, но ще остане почти без валежи. Ще продължи да духа умерен, в Дунавската равнина – до силен вятър от запад-северозапад и с него ще нахлува хладен въздух. Температурите ще се понижат и максималните ще са предимно между 21° и 26°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\n66-та международна колоездачна обиколка на българия:\r\nОт 3-ти до 9-ти септември ще се проведе 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Маршрутът на обиколката, преминава по участъци от републиканската пътна мрежа: \r\n- 04.09.2017 г:\r\nНачалото на Втория етап/Север е в 10 ч. на пл. „Възраждане“ в Троян. Преминава по път II-35 Троян – Плевен. Финалът е пред община Плевен в 12 ч.\r\nНачалото на Третия етап/Север е в 16 ч. пред община Плевен. Маршрутът е по път I-3 Плевен – Българене, път III-3002 Българене – Ореш и път II-52 Ореш – Свищов. Финалът е пред община Свищов в 18 ч.\r\n- 05.09.2017 г:\r\nНачалото на Четвъртия етап/Север е в 15 ч. на бул. „Цар Освободител“ в Свищов. Маршрутът на етапа е от Свищов до Елена. Преминава се по път III-405 Свищов - Царевец, продължава по път III-407 Царевец – Полски Тръмбеш, път I-5 Полски Тръмбеш – Поликраище, път II-53 Поликраище - Горна Оряховица – Лясковец – Мерданя – Разпоповци и по път III-551 Разпоповци - Елена. Финалът е на площад „Христо Ботев“ в гр. Елена в 18 ч.\r\n- 06.09.2017 г.: почивен ден на колоездачната обиколка.\r\n- 07.09.2017 г.:\r\nНачалото на Първия етап/Юг е в 11:30 ч. пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 /Твърдишки проход/ – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18 ч. в Ивайловград.\r\n- 08.09.2017 г.:\r\nНачалото на Втория етап/Юг е в 14 ч. в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18 ч. пред община Стара Загора.\r\n- 09.09.2017 г.:\r\nНачалото на Третия етап/Юг е в 10,30 ч. пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив /път III-565/, продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13 ч.\r\nСъстояние на автомагистралите:\r\nАМ „Тракия“: няма.\r\nАМ „Хемус“: област София:\r\nОграничено движението по АМ Хемус при Витиня от км 31+960 до км 37+720, поради частични ремонтни дейности в дясното платно /посока Варна/. Движението се осъществява двупосочно в лявото платно /посока София/ от км 31+960 до км 33+850. От км 33+850 до км до км 36+750 движението се осъществява нормално и в двете посоки; от км 36+750 до км 37+720 движението отново се осъществява двупосочно в лявото платно посока София. Срок до 04.09. 2017 г.\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\"  в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено е движението на МПС над 12 т. по АМ \"Хемус\" в посока Варна от км 30+260 до км 47+060, поради ремонтни дейности по виадуктите при км 33+600, км 35+760 и км 37+520. Обходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок от 04.09.2017 г. до 30.09.2017 г.\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виаадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се спира трафика за всички превозни средства, преминаващи в двете посоки на движение на 04.09.2017 г. от 13.00 часа до 15.00 часа, на 07.09.2017 г. от 13.00 часа до 15.00 часа и на 08.09.2017 г. от 09.00 часа до 11.00 часа.;\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 04.09.2017 г.; гран. Монтана-Враца-Мездра-гран. София на км 165+900 – ремонт на асфалтовата настилка. Еднопосочно движение в посока София-Враца. Обходен маршрут посока Враца-София по път ІІ-16 през село Ребърково. Срок: 05.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: с. Черниче-с. Стара Кресна от км 387+000 до км 392+500, движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок до 08.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Варна-Девня от км 186+012 до км 198+000 – рязане на храсти. Движение с повишено внимание. Срок до 04.09.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 – движение с повишено внимание, поради изсичане на храсти и ръчно косене по банкети. Срок до 05.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.; област Търговище: движение с повишено внимание по път Търговище-Шумен от км 223+000 до км 250+000 поради полагане на хоризонтална маркировка. Срок: до 08.09.2017г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.; в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Предела от км 2+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 08.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-609 Царева ливада-Денчевци oт км 58+747 до км 62+921 – направа на тънък изкоп под еластична ограда. Срок до 08.09.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път ІІІ-3011 Летница-Крамолин от км 4+000 до км 16+854 – стесняване на една от лентите за движение , поради рязане на храсти.Срок до 05.09.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 08.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-2302 Червена вода-Ветов-Сеново от км 0+000 до км 16+060 – ремонтни дейности по асфалтовата настилка. Движението се регулира от сигналисти. Срок до 08.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 08.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при пътен възел \"Симеоновско шосе\" в посока Перник – ремонтни дейности на фуга. Движението се осъществява само в активната лента. Движение с повишено внимание и съобразена скорост, спазвайки пътната сигнализация. Срок до 05.09.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 0+000 до км 36+100 – частични ремонтни дейности на асфалтовата настилката. Срок до 05.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.04", "title": "Актуална пътна обстановка"}
{"url": "http://www.focus-news.net/news/2017/09/04/2432143/reuters-yaponskiyat-premier-zayavi-che-yaponiya-shte-napravi-vsichko-vazmozhno-za-da-se-zashtiti-ot-severnokoreyskata-zaplaha.html", "text": "Японският премиер Шинзо Абе заяви, че Япония ще направи всичко възможно, в сътрудничество със САЩ, за да се защити от всяка ракета, която Северна Корея изстреля, предава Reuters. Той добави, че страната ще увеличи ракетните си защити и капацитет.\r\nАбе направи изказването си в началото на среща между депутати от управляващата коалиция, която се провежда един ден, след като Северна Корея проведе шестото си и най-силно ядрено изпитание. Симеон Миланов", "date": "2017.09.04", "title": "Reuters: Японският премиер заяви, че Япония ще направи всичко възможно, за да се защити от севернокорейската заплаха"}
{"url": "http://www.focus-news.net/news/2017/09/04/2432144/predstoyashti-sabitiya-v-stranata-za-4-septemvri-agentsiya-fokus.html", "text": "***\r\nОт 11.00 часа, в институцията на омбудсмана на ул. \"Георг Вашингтон“ №22, Омбудсманът Мая Манолова свиква обсъждане на нормативни промени в Закона за собствеността и ползването на земеделските земи и Закона за арендата в земеделието.\r\n***\r\nОт 12.30 часа, в сградата на ОУ „Юрий Гагарин“ – Сливен, министърът на образованието и науката ще отговора на журналистически въпроси след срещата си с колектива на училището. От 10.00 часа той ще посети ДГ \"Зорница; От 10.45 часа - ОУ „Братя Миладинови\".\r\n***\r\nОт 14.30 до 16.30 часа, в зала „Галери“ в х-л „Национал Палас“ министърът на образованието Красимир Вълчев ще проведе среща-разговор с директори на детски градини и училища от област Сливен, с представители на синдикални организации и институции, участници в Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.\r\n***\r\nОт 12.00 часа, в голямата зала на Община Велинград, председателят на ПГ на ГЕРБ и зам.-председател на ГЕРБ Цветан Цветанов, заедно с министъра на околната среда и водите Нено Димов и директора на РИОСВ - Пазарджик Костадин Гешев ще се срещнат с граждани, синдикати, представители на браншови организации от сферата на туризма и неправителствени организации, за да обсъдят проекта за разработване на волфрамова мина „Грънчарица“.\r\n***\r\nОт 18.00 часа в Унгарския културен институт, ще бъде открита изложбата \"Състояния\" на габровските художници Анелия Бояджиева, Галина Христова, Евгени Недев, Ема Вертерова, Иван Христов – Грога, Максим Маринов, Мартин Каличков, Миню Бонев, Пепа Минчева, Цветан Колев. \r\n***\r\nОт 18.00 часа в Мраморната зала на Руския културно-информационен център ще бъде презентирана книгата на автобиографичната книга на Бисер Киров „Благодарствена песен“.\r\n***\r\nОт 10.30 часа, в сградата на РУ – Бобов дол, Заместник-министър Стефан Балабанов и директорът на ГДПБЗН ще почетат паметта на загиналите шестима полицаи при пожари в Мини Бобов дол. \r\n***\r\nОт 16.00 часа, в пространството пред Народната астрономическа обсерватория „Николай Коперник“ в Морската градина на Варна, ще се проведе проектът „Павилион на знанието и младежката креативност“. \r\n*** \r\nВ 9.45 часа, Председателят на Парламентарната група на ГЕРБ и зам.-председател на партията Цветан Цветанов ще посети община Велинград и ще се срещне с жители на село Кръстава. Той ще бъде придружаван от народния представител от 13 МИР Димитър Гечев и областния координатор на ПП ГЕРБ Пазарджик Найден Шопов.\r\n***\r\nОт 14.00 часа, в Конферентния център на Областна администрация Видин, Областният управител Албена Георгиева ще открие работна среща във връзка с координиране на дейностите по прилагане на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. \r\n***\r\nОт 13.00 часа в огледална зала „Нели Божкова“ ще бъде открит XXI Международен младежки музикален конкурс „Надежди, таланти, майстори” – Добрич 2017. \r\n***\r\nОт 9.00 часа в Голямата зала на Дома на културата ще бъде открит 13-ят Световен конгрес по тракология „Древна Тракия: мит и реалност“. \r\n***\r\nОт 10.00 часа в Библиотека „Искра“ ще се състои пресконференция, на която ще бъдат представени творческите инициативи на библиотеката през месец септември. \r\n***\r\nОт 13.30 в Музея на розата ще се състои пресконференция по повод 13-я Световен конгрес по тракология „Древна Тракия: мит и реалност“. \r\n***\r\nОт 10.00 часа в зала 2 на Окръжен съд – Пловдив ще се гледа делото срещу мъж, обвинен че по непредпазливост е причинил смърт на едно лице и наранил други трима.\r\n***\r\nОт 13.30 часа в зала 2 на Окръжен съд - Пловдив ще се гледа делото срещу мъж, обвинен в притежание на наркотични вещества в особено големи размери. \r\n***\r\nОт 17.00 часа, в кв. „Три чучура – юг“ ще бъде открита новата боксова зала в града. \r\n***\r\nОт 17.30 часа, на площад „Свобода“, пред сградата на Областната дирекция на МВР, Служителите на ОДМВР ще излязат на протест с искане за повишаване на заплатите им с 20%.", "date": "2017.09.04", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2017/09/04/2432145/predstoyashti-mezhdunarodni-sabitiya-za-4-septemvri-agentsiya-fokus.html", "text": "Германският канцлер Ангела Меркел ще се срещне с представители на различни общини, за да обсъди намаляването на вредните емисии.\r\n*** Членове на Комисията за разследване в Бурунди към ООН ще представят доклада си за ситуацията в африканската нация.\r\n*** Лидерът на регионалното правителство на Каталония ще проведе пресконференция за създаването на местен данъчен офис само един месец преди референдума за независимост.\r\n*** Министрите на земеделието и риболова на ЕС ще се срещнат.\r\n*** Френският икономически министър е на посещение в Израел и палестинските територии.", "date": "2017.09.04", "title": "Предстоящи международни събития за 4 септември (Агенция \"Фокус\")"}
{"url": "http://www.focus-news.net/news/2017/09/04/2432146/nimh-dnes-shte-e-preobladava-slanchevo-vreme-maksimalnite-temperaturi-shte-sa-mezhdu-21-i-26.html", "text": "Днес ще е преобладава слънчево време. След обяд ще има временни увеличения на облачността, но ще остане почти без валежи. Ще продължи да духа умерен, в Дунавската равнина и Източна България – до силен вятър от запад-северозапад и с него ще нахлува хладен въздух. Температурите ще се понижат и максималните ще са предимно между 21° и 26°, в София около 21°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Атмосферното налягане ще по-ниско от средното за месец септември и през деня ще се повишава.  \r\nПо Черноморието ще e предимно слънчево с временни увеличения на облачността, но валежи са малко вероятни. Ще духа умерен запад-северозападен вятър. Максималните температури ще са 24-27°. Температурата на морската вода е 23-25°. Вълнението на морето ще бъде 2-3 бала.  \r\nВ планините облачността ще е значителна. Ще духа силен, по високите и открити части – до бурен вятър от запад-северозапад. Максималната температура на височина 1200 метра ще е около 15°, на 2000 метра – около 9°.", "date": "2017.09.04", "title": "НИМХ: Днес ще е преобладава слънчево време, максималните температури ще са между 21° и 26°"}
{"url": "http://www.focus-news.net/news/2017/09/04/2432147/aa-filipinite-izraziha-pritesneniyata-si-ot-severnokoreyskoto-yadreno-izpitanie.html", "text": "Филипините изразиха притесненията си от севернокорейското ядрено изпитание, предава Anadolu Agency.\r\nВъншният министър на страната Алън Петер Кайетано, който е на официална визита в Сеул излезе с изявление, заявявайки, че подобни провокативни действия от Пхенян подкопават регионалния мир и стабилност.\r\nТой призова Северна Корея да се върне на масата за преговори и заяви, че страните от АСЕАН имат желание „да играят роля в създаването на дипломатическо пространство, което да насърчи диалога“. Симеон Миланов", "date": "2017.09.04", "title": "AA: Филипините изразиха притесненията си от севернокорейското ядрено изпитание"}
{"url": "http://www.focus-news.net/news/2017/09/04/2432148/ministar-ekaterina-zaharieva-shte-uchastva-v-strategicheski-forum-v-sloveniya.html", "text": "Заместник министър-председателят по правосъдната реформа и министър на външните работи Екатерина Захариева ще участва в Стратегическия форум в град Блед, Словения днес и утре (5 септември). Това съобщиха от пресцентъра на Министерство на външните работи.\r\nЕжегодното събитие ще премине под надслов „Нова действителност” и ще събере стотици лидери от света на дипломацията, глобалното управление, политическата философия и бизнеса.\r\nВ програмата на българския първи дипломат са предвидени и двустранни срещи със словенския министър на външните работи Карл Виктор Ерявец и със заместник-помощник държавния секретар на САЩ Хойт Брайън Ий.", "date": "2017.09.04", "title": "Министър Екатерина Захариева ще участва в Стратегически форум в Словения"}
{"url": "http://www.focus-news.net/news/2017/09/04/2432149/ombudsmanat-maya-manolova-svikva-forum-za-belite-petna-i-chernite-dupki-v-zakonite-za-zemedelskite-zemi.html", "text": "Омбудсманът Мая Манолова свиква днес обсъждане на нормативни промени в Закона за собствеността и ползването на земеделските земи и Закона за арендата в земеделието. Това съобщиха от пресофиса на омбудсмана. Повод за това са десетките жалби на земеделски производители и собственици на земя от цялата страна, в които сезират Манолова за опити за злоупотреби и порочни схеми на отдаване под наем на плодородни имоти, без тяхното знание и съгласие. \r\nПроблемът възниква след направена промяна в Закона за арендата в земеделието, буквално в последния ден от работата на 43-тото Народно събрание. С нея отпада изискването за представяне на скица за имотите при регистрирането на договор за аренда в Агенцията по вписванията. Форумът ще се състои днес, от 11.00 часа, в институцията на омбудсмана в гр. София, на ул. \"Георг Вашингтон“ №22.\r\nПоканени да участват са всички заинтересовани страни – Министерството на земеделието, храните и горите, Агенцията по вписванията, Нотариалната камара, областната управа на Монтана, кметът на Община Вълчедръм, народни представители, браншови земеделски организации, земеделски производители и собственици на земи.", "date": "2017.09.04", "title": "Омбудсманът Мая Манолова свиква форум за „белите петна“ и „черните дупки“ в законите за земеделските земи"}
{"url": "http://www.focus-news.net/news/2017/09/04/2432150/deutsche-welle-mevlyut-chavushoglu-zayavi-che-arestuvaneto-na-germanski-grazhdani-ne-vliza-v-rabotatana-germaniya.html", "text": "Турски представители предупредиха Берлин, да не навлиза във вътрешните дела на Турция, след като двама германски граждани бяха арестувани в Турция, предава Deutsche Welle. \r\nТурският външен министър Мевлют Чавушоглу заявя по адрес на германските власти, че последните задържания „не им влизат в работата“.\r\n„Когато арестуваме заговорник, Германия се ядосва. Но какво да правим? Това е и турски гражданин, но Германия ни пита защо арестуваме техен?“, каза той.\r\nИзказванията на Мевлют Чавушоглу идват един ден, след като премиерът Бинали Иълдъръм заяви на германските депутати „да си гледат работата“. Симеон Миланов", "date": "2017.09.04", "title": "Deutsche Welle: Мевлют Чавушоглу заяви, че арестуването на германски граждани „не влиза в работата“на Германия"}
{"url": "http://www.focus-news.net/news/2017/09/04/2432151/api-ogranicheno-e-dvizhenieto-po-pat-ii-55-veliko-tarnovo-garkovo-poradi-patnotransportno-proizshestvie.html", "text": "Ограничено е движението по път II-55 Велико Търново - Гърково (проход \"Република\"), поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът на леки автомобили се пренасочва по път I-5 Казанлък - Габрово (проход \"Шипка\"), а товарните автомобили е необходимо да изчакват на място. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.09.04", "title": "АПИ: Ограничено е движението по път II-55 Велико Търново - Гърково поради пътнотранспортно произшествие"}
{"url": "http://www.focus-news.net/news/2017/09/04/2432152/zam-predsedatelyat-na-gerb-tsvetan-tsvetanov-shte-poseti-obshtina-velingrad.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети община Велинград днес. Това съобщиха от пресцентъра на ПП ГЕРБ. Цветанов ще бъде придружаван от народния представител от 13-ти МИР Димитър Гечев и областния координатор на ПП ГЕРБ - Пазарджик Найден Шопов.\r\nОт 9.45 Цветанов ще се срещне с жители на село Кръстава, за да се запознае с мнението им по проекта за изграждане на мина за добив на волфрам, която ще бъде в непосредствена близост до населеното място. Предвижда се още Цветанов да се запознае с реализацията на проекти за ремонт на три улици и изграждане на нов водопровод.\r\nОт 11.00 в село Драгиново Цветан Цветанов ще се срещне с колектива на Целодневна детска градина „Пролет“, с граждани, членове и симпатизанти на ГЕРБ. Предстои изграждане на нова сграда на детската градина на стойност 1 620 000 лв., отпуснати с решение на МС в края на месец юли. \r\nОт 12.00 часа, в голямата зала на Община Велинград, председателят на ПГ на ГЕРБ и зам.-председател на партията, заедно с министъра на околната среда и водите Нено Димов и директора на РИОСВ - Пазарджик Костадин Гешев ще се срещнат с граждани, синдикати, представители на браншови организации от сферата на туризма и неправителствени организации, за да обсъдят проекта за разработване на волфрамова мина „Грънчарица“.", "date": "2017.09.04", "title": "Зам.-председателят на ГЕРБ Цветан Цветанов ще посети община Велинград"}
{"url": "http://www.focus-news.net/news/2017/09/04/2432153/the-times-of-israel-iranskiyat-sad-dade-10-godishni-prisadi-na-amerikanskite-grazhdani-koito-byaha-zadarzhani-za-kolaboratsiyasas-sasht.html", "text": "Иранският съд даде 10 годишни присъди на американец, двама двойни граждани на Иран и САЩ, както и ливанец с перманентно жителство в САЩ за „колаборация“ с Вашингтон, пише The Times of Israel . \r\nРешението идва, след като отношенията между САЩ и Иран се влошиха, откакто Доналд Тръмп стана американски президент.\r\nАмериканският гражданин от китайски произход Сиюе Ван, бе осъден на 10 години затвор за „сътрудничество с чужди правителства“, заяви ирански прокурор.\r\nТой добави, че същата присъда получават и двама двойни граждани, както и ливанецът Низар Зака.\r\nПо-рано през юли Държавният департамент призова за освобождаването на четиримата.\r\n„Иранският режим продължава д задържа американски и други граждани на базата на фалшиви обвинения“, заявиха от САЩ.\r\nДоналд Тръмп заяви, че ще има „нови и сериозни последствия“, освен ако американските граждани в Иран, не бъдат освободени. Симеон Миланов", "date": "2017.09.04", "title": "The Times of Israel: Иранският съд даде 10 годишни присъди на американските граждани, които бяха задържани за „колаборация“със САЩ"}
{"url": "http://www.focus-news.net/news/2017/09/04/2432154/kyustendil-navarshvat-se-18-godini-ot-gibelta-na-shestimata-pozharnikari-i-politsai-zaginali-pri-potushavaneto-na-pozhar-v-mini-bobov-dol.html", "text": "На 4 септември 2017 година се навършват 18 години от гибелта на пожарникарите младши лейтенант Иван Факирски (32 г.), младши лейтенант Ивайло Парасков (32 г.) и полицаите капитан Крум Зарев (30 г.), младши лейтенант Ивайло Иванов (26 г.), младши лейтенант Венцислав Георгиев (27 г.), младши лейтенант Бисер Калистратов (25 г.). Това съобщиха от пресцентъра на МВР. Шестимата млади мъже загинаха по време на изпълнение на служебните си задължения, докато потушаваха пожар в склад № 3 на Централни взривни складове на Мини „Бобов дол“ в с. Големо село. Шест семейства загубиха синовете си, 3 деца останаха без своите бащи, едно дори не го видя. В 10.30 часа в РУ Бобов дол заместник-министър Стефан Балабанов, директорът на ГДПБЗН, служители на МВР в Кюстендилска област, близки и приятели ще почетат паметта на загиналите четирима полицаи и двама пожарникари.", "date": "2017.09.04", "title": "Кюстендил: Навършват се 18 години от гибелта на шестимата пожарникари и полицаи, загинали при потушаването на пожар в Мини „Бобов дол“"}
{"url": "http://www.focus-news.net/news/2017/09/04/2432155/api-v-stranata-se-provezhda-66-ta-mezhdunarodna-koloezdachna-obikolka-shofyorite-da-karat-vnimatelno.html", "text": "В страната до 9 септември се провежда 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Това съобщиха от пресцентъра на Агенция \"Пътна инфраструктура\". За улеснение на шофьорите предоставяме маршрута на обиколката, която преминава по участъци от републиканската пътна мрежа. \r\nOфициалният старт беше даден вчера, в 12.30 часа, пред Паметника на Незнайния воин в София. Маршрутът на Първия етап/Север беше от София до Троян. Премина в София по ул. „Дунав“ – „Московска“ – бул. „Мадрид“ – бул. „Ботевградско шосе“, продължи по път I-6 София - Кърнаре и по път II-35 Кърнаре - Троян. Финалът беше в 17.00 часа в Троян.\r\n4 септември 2017 г:\r\nНачалото на Втория етап/Север е в 10.00 часа на пл. „Възраждане“ в Троян. Преминава по път II-35 Троян – Плевен. Финалът е пред община Плевен в 12.00 часа. Началото на Третия етап/Север е в 16.00 часа пред община Плевен. Маршрутът е по път I-3 Плевен – Българене, път III-3002 Българене – Ореш и път II-52 Ореш – Свищов. Финалът е пред община Свищов в 18.00 ч.\r\n5 септември 2017 г.:\r\nНачалото на Четвъртия етап/Север е в 15.00 часа на бул. „Цар Освободител“ в Свищов. Маршрутът на етапа е от Свищов до Елена. Преминава се по път III-405 Свищов - Царевец, продължава по път III-407 Царевец – Полски Тръмбеш, път I-5 Полски Тръмбеш – Поликраище, път II-53 Поликраище - Горна Оряховица – Лясковец – Мерданя – Разпоповци и по път III-551 Разпоповци - Елена. Финалът е на площад „Христо Ботев“ в гр. Елена в 18.00 часа.\r\n6 септември е почивен ден на колоездачната обиколка. \r\n7 септември 2017 г.:\r\nНачалото на Първия етап/Юг е в 11.30 часа пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 (Твърдишки проход) – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18.00 часа в Ивайловград.\r\n8 септември 2017 г.:\r\nНачалото на Втория етап/Юг е в 14.00 часа в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18.00 часа пред Община Стара Загора.\r\n9 септември 2017 г.:\r\nНачалото на Третия етап/Юг е в 10.30 часа пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив (път III-565), продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13.00 часа.", "date": "2017.09.04", "title": "АПИ: В страната се провежда 66-та Международна колоездачна обиколка, шофьорите да карат внимателно"}
{"url": "http://www.focus-news.net/news/2017/09/04/2432156/tass-kitay-e-gotov-da-sazdade-programa-za-targovsko-tehnichesko-satrudnichestvo-na-briks.html", "text": "Китай е готов да създаде програма за обмен в сферата на търговско-техническото сътрудничество в рамките на БРИКС, предава ТАСС. Програмата ще има първоначален капитал от 500 милиона юана (76,4 милиона долара), а също така ще бъдат внесени 4 милиона долара за финансирането на проекти по линия на Новата банка за развитие. Това заяви китайският президент Си Дзинпин.\r\n„Китайската страна е готова да създаде в рамките на БРИКС програма за обмен в сферата на търговско-техническото сътрудничество, чиято първоначална сума от 500 милиона юана, с цел усилване на обмена по политиките и укрепването на практическото сътрудничество“, заяви Си Дзинпин. Симеон Миланов", "date": "2017.09.04", "title": "ТАСС: Китай е готов да създаде програма за търговско-техническо сътрудничество на БРИКС"}
{"url": "http://www.focus-news.net/news/2017/09/04/2432157/denyat-4-septemvri-v-balgarskata-istoriya.html", "text": "През 1969 г. - Завършва първият етап от строителството на най-голямата топлоцентрала в България ТЕЦ \"Марица-изток 2”. През 1954 г. е произведен първият български пеницилин, а на 5 септември е открит официално Заводът за антибиотици в Разград. От 4 до 6 септември, по време на Първата световна война, Трета Българска армия на ген. Стефан Тошев овладява Тутраканската крепост. По време на Първата световна война (1914-1918 г.) войските на ген. Тодор Кантарджиев освобождават гр. Добрич. На тази дата са родени: Боян Иванов - български естраден изпълнител, Бисер Киров - български попизпълнител, китарист, композитор и Йордан Друмников - български детски писател. На 4 септември през 2001 г. - умира Стефан Продев - български публицист и журналист, писател. \r\n2012 г.\r\nСъс Златен век (отличие) е отличена Асмик Погосян, министър на културата на Армения.\r\n2007 г.\r\nПрезидентът на Република България връчва орден „Стара планина“ първа степен на Бенита Фереро-Валднер за „за изключително големите ѝ заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“.\r\n2001 г. \r\nЗапочва двудневното посещение на украинския президент Леонид Кучма в България.\r\n1992 г.\r\nТодор Живков е осъден от Върховния съд на България на 7 г. затвор и парична глоба от 7 млн. лева.\r\n1969 г.\r\nЗавършва първият етап от строителството на най-голямата топлоцентрала в България ТЕЦ \"Марица-изток 2”.\r\n1954 г.\r\nПроизведен е първият български пеницилин, а на 5 септември е открит официално Заводът за антибиотици в Разград.\r\n1948 г.\r\nВеликото народно събрание приема Закон за висшето образование, според който висшите учебни заведения са обявени за държавни .\r\n1944 г.\r\nПо време на Втората световна война (1939-1945 г.) подразделения от 1-ва германска планинска дивизия обкръжават и пленяват в Нишка баня (Югославия) щаба на 1-ви български корпус заедно с неговия командир генерал-лейтенант Асен Николов. Немските войски пленяват и щабовете на три дивизии, и започват военни действия срещу 63-ти и 66-и полк.\r\n1916 г.\r\nОт 4 до 6 септември, по време на Първата световна война, Трета Българска армия на ген. Стефан Тошев овладява Тутраканската крепост.\r\nПо време на Първата световна война (1914-1918 г.) войските на ген. Тодор Кантарджиев освобождават гр. Добрич.\r\n1915 г.\r\nПо време на среща с цар Фердинанд I лидерите на опозицията Иван Евст. Гешов, Александър Малинов, Стоян Данев, Найчо Цанов и Александър Стамболийски се обявяват против евентуален съюз на България с Централните сили (Тройния съюз).\r\n1911 г.\r\nПроизвеждат се избори за 15-о ОНС, спечелени от управляващите Народна партия и Прогресивнолиберална партия (191 от 213 места).\r\n1867 г.\r\nИларион Макариополски, Панарет Пловдивски и Партений Полянски изпращат прошение за възстановяване на Търновската и Охридската църковна област.\r\n1751 г.\r\nПартений Павлович е избран за епископ в Сремски Карловци (днес в Сърбия).На тази дата са родени:\r\n1943 г.\r\nРоден е Боян Иванов - български естраден изпълнител.\r\n1942 г.\r\nРоден е Бисер Киров - български попизпълнител, китарист, композитор.\r\n1928 г.\r\nРоден е Йордан Друмников - български детски писател. Работи като редактор във в. \"Септемврийче\" и \"Другарче\". Някои негови творби са преведени на над 9 езика.На тази дата умират:\r\n2001 г.\r\nУмира журналистът Стефан Продев (1927 - 2001). Дългогодишен главен редактор на в. \"Дума\", преди това - на в. \"Работническо дело\", \"Лик\", \"Паралели\" и др. Председател на Съюза на българските журналисти (1990 - 2000). Бил е сред дисидентските среди на БКП.\r\n1912 г.\r\nУмира Стамат Икономов - деец на македоно-одринското революционно движение.Икономов участва в Сръбско-българската война (1885 г.). На конгреса на Петрова нива е избран за член на главното ръководно боево тяло. Преди Илинденско-Преображенското въстание (1903 г.) изработва писмени инструкции за начина на водене на бойните действия. Води чета от 100 души, с която се сражава в Бунархисарско.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.04", "title": "Денят 4 септември в българската история"}
{"url": "http://www.focus-news.net/news/2017/09/04/2432158/pravoslavnata-tsarkva-proslavya-sv-prorok-i-bogovidets-moisey.html", "text": "В митрополитската катедрала на София „Св. Неделя”, от 9.00 часа, ще бъде отслужена Златоустова Света Литургия, предаде репортер на Агенция \"Фокус\". След нея ще започне Акатист на св. Архангел Михаил. Началото на службата е в 10.00 часа. Вечернята е от 17.00 часа. \r\nНикола ПЕТКОВ", "date": "2017.09.04", "title": "Православната църква прославя св. пророк и боговидец Моисей"}
{"url": "http://www.focus-news.net/news/2017/09/04/2432159/mvr-patna-politsiya-predpriema-vsichki-neobhodimi-merki-za-organizatsiya-na-dvizhenieto-po-vreme-na-66-ata-mezhdunarodna-koloezdachna-obikolka-na-balgariya.html", "text": "\"Пътна полиция\" е предприела всички необходими мерки за обезпечаване на 66-ата Международна колоездачна обиколка на България. Това съобщиха от пресцентъра на МВР. Обиколката се провежда от 3 септември до 9 септември, като официалният старт беше даден на 3 септември, в 12.30 часа, на площад „Народно събрание“ в столицата. \r\nВторият етап стартира днес от Троян, велосипедистите ще преминат през Ловеч и ще финишират в Плевен. Отново на 4 септември, в Плевен, ще бъде даден старт на третия етап, като колоната ще поеме към селата Обнова, Стежерово, Ореш и ще финишира в Свищов. \r\nНа 5 септември колоездачите ще се отправят от крайдунавския град за четвъртия етап, ще преминат през Горна Оряховица и ще финишират в Елена. В старопланинския град участниците ще прекарат деня за почивка - 6 септември. Оттам на 7 септември ще започне петият етап, а колоната ще поеме към село Кортен, Нова Загора, като финишът ще е в Ивайловград. На следващия ден, 8 септември, участниците стартират от Ивайловград, ще преминат през Харманли и ще завършат в Стара Загора. \r\nНачалото на последния - седми етап, ще бъде дадено в Стара Загора. Колоната ще премине през Чирпан и ще финишира в Пловдив. \r\nПериодът на провеждане на многоетапното състезание съвпада с летния туристически сезон и 6 септември – Денят на Съединението, което предполага засилен трафик по пътищата на страната. \r\nПътуващите трябва да имат предвид, че по маршрута на Международната колоездачна обиколка на България ще бъде въвеждана временна организация на движението. Пътищата, по които ще преминава колоната от велосипедисти, ще бъдат затваряни един час по-рано и движението на пътни превозни средства ще бъде забранен. \r\nЗа улеснение на хората, от днес „Пътна полиция“ ежедневно ще предоставя предварителна информация за маршрутите на колоездачната обиколка и за часовете, в които пътните участъци ще бъдат затворени.", "date": "2017.09.04", "title": "МВР: \"Пътна полиция\" предприема всички необходими мерки за организация на движението по време на 66-ата Международна колоездачна обиколка на България"}
{"url": "http://www.focus-news.net/news/2017/09/04/2432160/api-dvizhenieto-shte-se-osashtestvyava-dvuposochno-v-platnoto-za-varna-na-avtomagistrala-hemus-pri-km-51-zaradi-remont-na-viadukta-kray-selo-razliv.html", "text": "От днес до 30 септември движението при 51-ви километър на АМ „Хемус“ ще е двупосочно в платното за Варна. Това съобщиха от пресцентъра на Агенция \"Пътна инфраструктура\". Ще се ремонтира платното за София на виадукта край село Разлив. За повишаване безопасността на движение при км 51+360 на АМ „Хемус“ ще се ремонтира пътната плоча на виадукта. Предвидена е подмяна на дилатационните фуги, тротоарните блокове, възстановяване на хидроизолацията, преасфалтиране на мостовото съоръжение и нова хоризонтална маркировка.\r\nПродължават ремонтно-възстановителните работи в района на тунел „Витиня“ - на съоръженията при 33-ти, 35-ти и 37-ми километър на автомагистралата. Както е и в момента в тези участъци автомобилите до 12 тона преминават двупосочно в платното за София, поради ремонт на платното за Варна. Тежкотоварните превозни средства над 12 т са по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ при 47-ми километър, както и в посока Враца;\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 12 т, пътуващи по направлението Видин - София от областите Видин, Монтана и Враца до София, е: път I-1 - път II-16 при с. Ребърково - Своге – София, а от Видин и Монтана за София - път II-81 прохода \"Петрохан\";\r\nАлтернативен маршрут за МПС над 12 т, пътуващи от областите Габрово, Велико Търново и Русе до София, е: път I-5 Бяла - Велико Търново - II-55 Проход на Републиката - АМ „Тракия“ - София;\r\nАлтернативен маршрут за МПС над 12 т, пътуващи от областите Ловеч и Плевен до София, е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nВъв връзка с интензивния трафик по АМ „Хемус“ и извършващите се ремонтни дейности на съоръжения шофьорите на леки автомобили, пътуващи към или от Северна България, могат да ползват и следните алтернативни маршрути:\r\nПътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.\r\nНеобходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.", "date": "2017.09.04", "title": "АПИ: Движението ще се осъществява двупосочно в платното за Варна на автомагистрала „Хемус“, при км 51, заради ремонт на виадукта край село Разлив"}
{"url": "http://www.focus-news.net/news/2017/09/04/2432161/denyat-4-septemvri-v-svetovnata-istoriya.html", "text": "През 476 г. вождът на германското племето херули Одоакър сваля от власт последния император на Западната Римска империя Ромул Августул.\r\nНа този дата във Франция е сложен край на Втората империя и Наполеон III е свален от власт. През 1958 г. - Във Франция е приета новата Конституция на страната, която поставя началото на Петата република.  През 2015 г. руският президент Владимир Путин заявява, че е рано да се говори за военни действия на Русия срещу „Ислямска държава“. На 4 септември е роден Джон Маккарти - американски учен. Маккарти създава езика за програмиране LISP. На тази дата умира Робер Шуман - френски политик и общественик, родоначалник на процеса на западноевропейската интеграция.\r\n2015 г.\r\nРуският президент Владимир Путин заявява, че е рано да се говори за военни действия на Русия срещу „Ислямска държава“.\r\n2014 г.\r\nВ Уелс започва двудневно съвещание на 28-те страни членки на НАТО, представени от държавните си глави. Тема на обсъжданията са Ирак и Украйна.\r\n2011 г.\r\nАЕЦ Бушер в Иран е подвключена към националната енергомрежа. Строителството на първата АЕЦ в Иран и в целия Близък изток започна през 1975 г. и продължи след дългогодишна консервация през 1995 г. като приключи през август 2010 г.\r\n1999 г.\r\nВ дагестанския град Буйнакск е взривен многоетажен жилищен блок. В резултат на терористичния акт загиват 62 души, а повече от 100 са ранени.\r\n1972 г.\r\nНа Олимпийските игри в Мюнхен американският плувец Марк Шпиц печели седем златни медала.\r\n1970 г.\r\nСалвадор Алиенде е избран за президент на Чили. На 11 септември 1973 г. в страната е извършен военен преврат и Алиенде е убит.\r\n1962 г.\r\nЧетиримата от групата \"Бийтълс\" започват работа над първия си сингъл.\r\n1958 г.\r\nВъв Франция е приета новата Конституция на страната, която поставя началото на Петата република.\r\n1947 г.\r\nВ Авиньон е открит първият театрален фестивал, организиран от Жан Вилар.\r\n1940 г.\r\nВ Румъния властта преминава в ръцете на профашистката диктатура на Йон Антонеску.\r\n1888 г.\r\nДжордж Истман патентова фотолентов фотоапарат и регистрира търговската марка “Кодак”.\r\n1886 г.\r\nЛегендарният вожд на апахите Джеронимо се предава заедно със своя отряд на американската армия.\r\n1870 г.\r\nВъв Франция е сложен край на Втората империя и Наполеон III е свален от власт.\r\n1791 г.\r\nЛуи XVI подписва първата конституция на Франция.\r\n476 г.\r\nВождът на германското племето херули Одоакър сваля от власт последния император на Западната Римска империя Ромул Августул.На тази дата са родени:\r\n1927 г.\r\nРоден е Джон Маккарти - американски учен. Маккарти създава езика за програмиране LISP.\r\n1920 г.\r\nРодена е американската репортерка Маги Хигинс (1920 - 1989). Първата жена, носител на наградата \"Пулицър\" за репортажите й от войната в Корея.\r\n1913 г.\r\nРоден е Станфорд Мур - биохимик, професор, носител на Нобелова награда за химия през 1972 г.\r\n1904 г.\r\nРоден е френският кинорежисьор Кристиан Жак (1904 - 1994). Филми: \"Фанфан Лалето\", \"Бабет отива на война\" и др.\r\n1768 г.\r\nРоден е френският писател Франсоа Рене дьо Шатобриан (1768 - 1848). Автор на \"Атала\", \"Мъченици\" и др.На тази дата умират:\r\n1989 г.\r\nУмира френският писател Жорж Сименон (1903 - 1989). Автор е на поредицата романи за инспектор Мегре.\r\n1963 г.\r\nУмира Робер Шуман - френски политик и общественик, родоначалник на процеса на западноевропейската интеграция.\r\n1907 г.\r\nУмира Едуард Хагеруп Григ - норвежки композитор, пианист, диригент и общественик.\r\n1207 г.\r\nУмира Бонифаций Монфератски - италиански владетел, участник и водач на Четвъртия кръстоносен поход. Загива пронизан от българска стрела близо до крепостта Мосинопол, а главата му е изпратена на цар Калоян.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.04", "title": "Денят 4 септември  в световната история"}
{"url": "http://www.focus-news.net/news/2017/09/04/2432162/gd-granichna-politsiya-na-gkpp-kapitan-andreevo-se-e-obrazuvala-1-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на ГКПП \"Капитан Андреево\" има 1 км колона от товарни автомобили на изход. Това сочат данни към 6.00 часа, публикувани на сайта на Главна дирекция \"Гранична полиция\". На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.\r\nФериботът Оряхово-Бекет работи само през деня поради ниското ниво на река Дунав.", "date": "2017.09.04", "title": "ГД \"Гранична полиция\": На ГКПП \"Капитан Андреево\" се е образувала 1 км колона от товарни автомобили на изход"}
{"url": "http://www.focus-news.net/news/2017/09/04/2432163/bdzh-vavezhdat-se-vremenni-promeni-v-dvizhenieto-na-vlakovete-v-uchastaka-mezhdu-plovdiv-i-stara-zagora-zaradi-rehabilitatsiya-na-zhelezopatnata-liniya-plovdiv-burgas.html", "text": "От днес до 20 октомври предстоят временни промени в организацията на движението на всички влакове, които преминават в участъка между гарите Пловдив и Стара Загора. Това съобщиха от пресцентъра на БДЖ. Временната реорганизация е свързана със строителните дейности за изпълнението на мащабен проект на ДП \"Национална компания железопътна инфраструктура\" за \"Рехабилитация на железопътната линия Пловдив - Бургас, Фаза 2\", обект: \"Рехабилитация на железопътен участък Скутаре – Оризово\". През този период всички бързи влакове, които преминават в участъка между Пловдив и Стара Загора, ще се движат през Димитровград. Тези влакове пътуват по направленията София - Варна - София, София - Бургас - София и Пловдив - Варна - Пловдив.\r\nЗа клиентите на националния железопътен превозвач ще бъдат осигурени автобуси за превоз на пътниците между гарите Пловдив и Оризово. Поради пътуването с автобуси няма да бъде възможен превозът на велосипеди и домашни любимци. Въведени ще бъдат и промени в разписанията на влакове, които се движат в съседни направления на ремонтирания участък, с цел да се осигури регулярно придвижване и осъществяване на връзки с други влакове.\r\nИнформация за промените в разписанията на влаковете, както и за разписанията на автобусите, ще бъде поставена във всички гари и спирки по този маршрут, както и в електронния пътеводител на официалната интернет страница на „Холдинг БДЖ” ЕАД (www.bdz.bg).\r\nЗа подробна информация клиентите на „БДЖ – Пътнически превози” ЕООД могат да се обръщат към гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2017.09.04", "title": "БДЖ: Въвеждат се временни промени в движението на влаковете в участъка между Пловдив и Стара Загора заради рехабилитация на железопътната линия Пловдив – Бургас"}
{"url": "http://www.focus-news.net/news/2017/09/04/2432164/api-dvizhenieto-se-osashtestvyava-v-aktivnata-lenta-po-sofiyski-okolovrasten-pat-pri-paten-vazel-simeonovo-v-posoka-pernik-zaradi-remont-na-fugi.html", "text": "До 5 септември т. г. движението по Софийски околовръстен път, при пътен възел \"Симеоново\", в посока Перник, се осъществява само в активната лента, поради ремонтни дейности на фуга. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017.09.04", "title": "АПИ: Движението се осъществява в активната лента по Софийски околовръстен път, при пътен възел \"Симеоново\", в посока Перник, заради ремонт на фуги"}
{"url": "http://www.focus-news.net/news/2017/09/04/2432165/stara-zagora-v-kazanlak-zapochva-rabota-13-yat-svetoven-kongres-po-trakologiya-drevna-trakiya-mit-i-realnost.html", "text": "В Казанлък започва работа 13-ят Световен конгрес по тракология „Древна Тракия: мит и реалност“. Това каза за Радио „Фокус“ директорът на Исторически музей „Искра“ Момчил Маринов. Той обясни, че конгресът ще се проведе в дните от днес до 7 септември. Официалното откриване на световния научен форум е предвидено за 9.00 часа днес в Дома на културата в Казанлък. Конгресът се провежда за втори път в България. Близо 200 са участниците в конгреса. Ще бъдат представени над 120 доклада и 41 постера. Казанлъшкото участие на конгреса ще бъде в лицето на археолога от ИМ „Искра“ Меглена Първин. Докладите ще бъдат изнесени на четири места – в залите на ИМ „Искра“, в Музея на розата, в Младежкия дом и залата на ул. „Искра“ 4. Организатори на проявата са Институт по Балканистика с Център по тракология при БАН, Национален археологически институт с музей при БАН, СУ „Св. Климент Охридски“, а съорганизатори са Община Казанлък и ИМ „ Искра“.\r\nИзложби, които бяха открити в Казанлък в рамките на 12-то издание на Празници в Долината на тракийските царе ще представят пред гостите на конгреса редица моменти свързани с археологическата наука и откритията в България и в частност в Казанлъшкия край. Мащабна изложба на тема „Археологически проучвания в Казанлъшката долина“ на Национален археологически институт с музей към Българска академия на науките, Софийски университет „Св. Климент Охридски“ и ИМ „Искра“ в 30 табла представя всички сериозни личности и събития свързани с археологическите изследвания, както и със социализирането на тракийските паметници на територията на община Казанлък.\r\nДруга изложба „Българската археология и ЮНЕСКО – минало и перспективи“ е представена в парк „Розариум„. Акцент и в нея е Казанлъшката тракийска гробница, представена е и цялата археология, която касае българския принос и опит за социализиране и управление от национално и наднационално естество и значение.\r\nДруги две изложби са експонирани в залите на Историческия музей - тракийска колекция от 70 оригинални експонати от периода 5 – 3 век преди Христа на Национален археологически институт с музей при БАН - „Среброто на траките“ и „Созопол – вечният град на България“. \r\nСлавяна ГАЙДАРОВА", "date": "2017.09.04", "title": "Стара Загора: В Казанлък започва работа 13-ят Световен конгрес по тракология „Древна Тракия: мит и реалност“"}
{"url": "http://www.focus-news.net/news/2017/09/04/2432166/faz-v-kitay-zapochva-sreshtata-na-varha-na-darzhavite-ot-briks.html", "text": "Страните от БРИКС (Бразилия, Русия, Индия, Китай и Република Южна Африка) започват в понеделник консултации в рамките на двудневна среща на върха, която ще се проведе в южния китайски пристанищен град Сямън, припомня германският национален ежедневник Die Frankfurter Allgemeine Zeitung.\r\nТемите на конференцията включват по-тясно сътрудничество между държавите от БРИКС, стимулиране на развиващите се икономики и свободната търговия.\r\nПоследният ядрен тест на Северна Корея изиграха незначителна роля в двустранните разговори, които китайският президент Си Дзинпин и руският държавен глава Владимир Путин вече проведоха в неделя вечер. В срещата на страните, които осигуряват една четвърт от световната икономическа продукция, ще участват още премиерът на Индия Нарендра Моди и президентите на Бразилия и Южна Африка, Мишел Темер и Джейкъб Зума.\r\nСрещата на високо равнище на БРИКС, която ще се проведе в периода 4-5 септември, ще позволи на лидерите на Бразилия, Русия, Индия, Китай и Южна Африка да обсъдят актуалните проблеми на дневния ред на света. Освен икономически въпроси, лидерите ще отделят и внимание на въпросите, свързани със сигурността, в това число и в контекста на антитерористичната операция в Сирия.\r\nКъм тях ще се присъединят представители на Тайланд, Мексико, Египет и Гвинея, които ще вземат участие в обсъждане на концепцията „БРИКС Плюс“ – план за възможното разширяване на блока с нови членове.Тереза Герова", "date": "2017.09.04", "title": "FAZ: В Китай започва срещата на върха на държавите от БРИКС"}
{"url": "http://www.focus-news.net/news/2017/09/04/2432167/sofiya-ednosedmichniyat-kino-maraton-kino-v-parka-shte-se-provede-vav-voennata-akademiya-g-s-rakovski.html", "text": "Едноседмичният кино маратон „Кино в парка” ще се проведе във Военната академия „Г. С. Раковски”. Това съобщиха от пресцентъра на Столична община. Маратонът „Кино в парка” започва днес с „ЛУДЕТИНИ” – новият филм на Паоло Вирдзи, който разказва историята на две приятелки и пътуването им отвъд ограниченията, които обществото ни налага. Беатриче и Донатела влизат в челен сблъсък с реалността, която се опитва да ги окове в скучната рутина на престорено благоприличие и социално правилно поведение. \r\n„СЛАДКИ СЪНИЩА” ще бъде представен на 5 септември, когато травмите от детството на журналиста Масимо Грамелини се разкриват в проникновена психологическа драма под режисурата на Марко Белокио, с участието на страхотната актриса Беренис Бежо.\r\nВ Деня на Съединението - 6 септември ще бъде прожектиран новият филм на Андрей Кончаловски „РАЙ”. Какъв е прочита на руския режисьор по класическата тема за любов по време на война и как се променя представата за рай на главната героиня Олга, влюбена в немски офицер? Бурна връзка, възможност за бягство и неочакван обрат в черно-бялата творба, посветена на спомените за миналото...\r\n„БЕЛГИЙСКИЯТ КРАЛ” ще бъде прожектиран на 7 септември. Филмът разказва приключенията на един аристократ в неговото инкогнито-пътешествие през Балканите. Как изглежда България през погледа на Краля? Един поучителен разказ на Джесика Удуърт и Петер Бросенс за лекотата, с която можем да запазим човечността си, дори при неблагоприятни обстоятелства.\r\nКулминацията на „Кино в ПАРКА” ще бъде в последния ден - 8 септември (петък), когато с биографичния филм „ПЕЛЕ: РАЖДАНЕТО НА ЕДНА ЛЕГЕНДА” ще проследим пътя на успеха на един от най-великите майстори на прочутата в цял свят игра – от бразилските гета до най-високите върхове в кариерата на футболиста.\r\nБилетите ще се продават на място 30 минути преди прожекциите на цена 10 лева. Пакет „Четирима на кино” с билети по 8 лева.\r\n„Кино в парка” е инициатива на София филм фест и се осъществява с подкрепата на Столична община и Военна академия „Г. С. Раковски”.", "date": "2017.09.04", "title": "София: Едноседмичният кино маратон „Кино в парка” ще се проведе във Военната академия „Г. С. Раковски”"}
{"url": "http://www.focus-news.net/news/2017/09/04/2432168/mvr-katastrofa-mezhdu-dva-tir-a-i-tovaren-avtomobil-e-stanala-v-prohoda-na-republikata-lekite-avtomobili-se-prenasochvat-prez-prohoda-shipka-a-tovarnite-izchakvat-na-myasto.html", "text": "Катастрофа между два ТИР-а и товарен автомобил е станала в Прохода на Републиката. Това съобщиха от пресцентъра на МВР. Товарните автомобили изчакват на място, леките биват пренасочвани през \"Шипка\".   \r\nПричина за въведеното временно ограничение през Прохода на Републиката е възникнал пътен инцидент на територията на Великотърновска област. Сигналът за удар между два ТИР-а и товарен автомобил е постъпил в полицията тази сутрин, към 6.35 часа. За преглед в болница са откарани тримата водачи. След удара товарните превозни средства са се завъртели и препречват пътното. До изтеглянето им ще бъде ограничено движението, като товарните автомобили изчакват на място, а леките биват пренасочвани през \"Шипка\". От двете страни на прохода са разположени екипи на „Пътна полиция“, които подпомагат движението и насочват водачите по обходния маршрут.", "date": "2017.09.04", "title": "МВР: Катастрофа между два ТИР-а и товарен автомобил е станала в Прохода на Републиката, леките автомобили се пренасочват през прохода \"Шипка\", а товарните изчакват на място"}
{"url": "http://www.focus-news.net/news/2017/09/04/2432169/stara-zagora-nova-boksova-zala-shte-bade-otkrita-v-grada.html", "text": "Днес, в 17.00 часа, ще бъде открита първата общинска боксова зала в Стара Загора. Това съобщиха от пресцентъра на Община Стара Загора. Залата се намира в кв. „Три чучура – юг“, до XI-то Основно училище. Залата разполага с ринг, съблекалня, баня, чували за тренировки и пейки за сядане.\r\nИнициативата е на фондация „Природа и здраве“ и СНЦ „Боксов клуб Стара Загора“. Клубът съществува от миналата година и в него тренират 10 деца и 8 мъже, съобщи председателят на фондацията Стефанка Райкова. По думите ѝ досега те са извоювали бронзов и сребърен медал от национални състезания. Идеята е в спортни дейности да бъдат въвлечени деца и младежи, да се популяризира спортът като средство за борба с агресията сред подрастващите.\r\nОчаква се в откриването да участва и двукратният европейски шампион по бокс Даниел Асенов, който ще проведе демонстрационен мач.", "date": "2017.09.04", "title": "Стара Загора: Нова боксова зала ще бъде открита в града"}
{"url": "http://www.focus-news.net/news/2017/09/04/2432170/mvr-zabaveno-e-preminavaneto-prez-parviya-tunel-na-avtomagistrala-lyulin-v-posoka-sofiya-zaradi-katastrofa-mezhdu-lek-avtomobil-i-bus-nyama-danni-za-postradali.html", "text": "Забавено е преминаването през първия тунел на автомагистрала „Люлин“, в посока София, заради възникнал инцидент. Това съобщиха от пресцентъра на МВР. Според първоначалната информация са се ударили лек автомобил и бус, няма данни за пострадали. Пътни полицаи подпомагат преминаването в района на катастрофата. Водачите да шофират с повишено внимание и да се съобразяват с разпорежданията на органите на реда. Водачите да шофират с повишено внимание в района на инцидента", "date": "2017.09.04", "title": "МВР: Забавено е преминаването през първия тунел на автомагистрала „Люлин“, в посока София, заради катастрофа между лек автомобил и бус, няма данни за пострадали"}
{"url": "http://www.focus-news.net/news/2017/09/04/2432171/veliko-tarnovo-narodniyat-predstavitel-stanislava-stoyanova-organizira-priemna-za-zhitelite-na-selo-voneshta-voda.html", "text": "Народният представител от ГЕРБ Станислава Стоянова отново организира приемен ден за граждани. Това съобщиха от пресцентъра на ПП ГЕРБ. Депутатът започва срещи с жителите на малки населени места от областта. Днес Станислава Стоянова ще проведе приемна в село Вонеща Вода, община Велико Търново. Началото е от 17.00 часа, а срещите с народния представител ще се провеждат в ритуалната зала на местното кметство. За предварително записване – тел. 0882 336 314.", "date": "2017.09.04", "title": "Велико Търново: Народният представител Станислава Стоянова организира приемна за жителите на село Вонеща Вода"}
{"url": "http://www.focus-news.net/news/2017/09/04/2432172/nova-tv-makedoniya-otgovornite-za-intsidenta-s-avtomobila-na-aleksandar-vuchich-mozhe-da-badat-osadeni-na-do-osem-godini-zatvor.html", "text": "Тримата мъже, арестувани от сръбската полиция заради предизвикване на пътнотранспортно произшествие с автомобила на държавния глава Александър Вучич, може да бъдат осъдени на лишаване от свобода за срок от до осем години, пише македонското електронно издание „НОВА ТВ“.\r\nМинистърът на вътрешните работи на Сърбия Небойша Стефанович подчерта по-рано, че няма сериозни индикации или доказателства, които да навеждат на мисълта, че президентът е бил мишена на атаката. Тримата мъже бяха задържани след инцидента в сутрешните часове на събота за срок от 48 часа. В понеделник те ще бъдат изслушани в Главната прокуратура в Белград. \r\nТвърди се, че тримата заподозрени са били известни на полицията за други престъпления. По непотвърдени данни след ареста им те са били подложени на тест за наркотици. В кръвта и урината на единия от тях е имало наличие на кокаин. \r\nТова не е първият път подобен инцидент с участието на Вучич.  През 2014 г., все още министър-председател, служебният автомобил на Вучич се сблъска с кола марка „Шкода“, припомня изданието.Тереза Герова", "date": "2017.09.04", "title": "„НОВА ТВ“ (Македония): Отговорните за инцидента с автомобила на Александър Вучич може да бъдат осъдени на до осем години затвор"}
{"url": "http://www.focus-news.net/news/2017/09/04/2432173/varna-zapochva-sedmitsata-na-pravoslavnata-kniga.html", "text": "От днес до 10 септември във Варна ще се проведе поредната Седмица на православната книга, предаде репортер на Агенция \"Фокус\". Тя ще бъде открита в 18.00 часа от Негово Високопреосвещенство Варненски и Великопреславски митрополит Йоан.\r\nПрограмата за днес предвижда още: Предстявяне на книгата „Сектознание” на проф. Александър Дворкин, Православен хуманитарен университет „Св. Тихон” - Пламен Сивов, издателство „Омофор”; „Евангелието - Иисус Христос - Бог и човек” - мисионерска беседа на проф. Александър Дворкин; „Православната църква и младите - възможности и трудности в началото на 21 век” - проф. Алексеев, Международен обществен фонд „Единство на православните народи”. \r\nНикола ПЕТКОВ", "date": "2017.09.04", "title": "Варна: Започва Седмицата на православната книга"}
{"url": "http://www.focus-news.net/news/2017/09/04/2432174/sofiya-vremenno-dvizhenieto-se-osashtestvyava-v-edna-lenta-v-parviya-tunel-na-avtomagistrala-lyulin-v-posoka-sofiya-poradi-patnotransportno-proizshestvie.html", "text": "Временно движението се осъществява в една лента в първия тунел на автомагистрала \"Люлин\", в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост\".", "date": "2017.09.04", "title": "София: Временно движението се осъществява в една лента в първия тунел на автомагистрала \"Люлин\", в посока София, поради пътнотранспортно произшествие"}
{"url": "http://www.focus-news.net/news/2017/09/04/2432175/burgas-kontrolirani-vzrivove-shte-se-izvarshat-kray-kv-gorno-ezerovo.html", "text": "Днес, от 10.00 до 17.00 часа, на кариерата край бургаския квартал „Горно Езерово“ ще се извършват контролирани взривни работи. Това съобщиха от пресцентъра на Община Бургас. Призовават се гражданите в близост до обекта заради собствената си безопасност в това време да не приближават на разстояние по-малко от 1 километър от границите на кариерата.\r\nЗа осигуряване на сигурността на жителите на квартала по време на взривяването служители ще отцепят района и при необходимост ще дават указания на желаещите да преминат оттам.", "date": "2017.09.04", "title": "Бургас: Контролирани взривове ще се извършат край кв. „Горно Езерово“"}
{"url": "http://www.focus-news.net/news/2017/09/04/2432176/pregled-na-osnovnite-temi-v-dobrudzhanskiya-pechat.html", "text": "„Засегнатите собственици от крайморска Добруджа ще жалват пред Европейската комисия“, съобщава на първа страница вестник „Нова добруджанска трибуна“. Нито едно от исканията на местните жители на Балчик, Каварна и Шабла не е изпълнено, това заявяват от инициативен комитет. Въпреки многобройните разговори, отправени питания с писма към различни институции, като МОСВ, ИБЕИ – БАН, МЗХ и Министерски съвет нито едно от исканията на заинтересованите страни не е удовлетворено. От Инициативния комитет „Да спасим крайморска Добруджа“ апелират към всички засегнати български граждани да се присъединят към колективната жалба до европейската институция. „Установиха незаконен строеж на Калиакра“, съобщава изданието. През нощта на обекта е била излята и бетонна плоча. Закононарушението е установено от Регионалната инспекция по околна среда и водите – Варна. Бил е подаден сигнал за случая. Община Каварна е предоставила информация и документи, които показват, че строежът попада в защитена зона за опазване на дивите птици. За условна присъда за пенсионерка, участвала в телефонни измами, съобщава всекидневникът. Окръжният съд в Добрич е потвърдил определението на районните магистрати. Престъпленията са извършени в периода 9 – 22 април 2014 година. На първата съдебна инстанция жената е била осъдена на 1 година „лишаване от свобода“. „Изложба „Добруджа 1940“ е подредена в Ботаническата градина“, съобщава вестникът. Регионалният исторически музей в Добрич гостува с изложбата край морето по повод 77-годишнината от възвръщането на Южна Добруджа в пределите на България. Официалното откриване на изложбата е на 7 септември, може да бъде разгледана там до 27 септември тази година. Водещата тема в другия регионален вестник „Добруджанска трибуна“ е тази за блокираните преговори в Каварна за защитените зони. Подгрупите „Земеделие“ и „Акватория“ не са подписали протоколи за участие в среща с представители на министерствата. Подгрупите са били категорични, че на срещата няма да се разглежда формулировката за действия по работния проект на Интегрирания план за управление на защитените зони „Калиакра“, „Комплекс Калиакра“ и „Белите скали“. В рубриката „Акценти“ – „Четирима са предложени за Почетен гражданин на Добрич“. В рамките на крайния срок – 31 август, в Общината са постъпили 4 предложения за тази година. Съгласно новата Наредба на Общината за символите, отличията и званията, предстои комисия да разгледа предложенията, след което ще бъде изготвен доклад внесен за разглеждане в Общинския съвет. Открита е вече новата учебна година в Спортното училище в Добрич, съобщава изданието. Специален гост на събитието на 1 септември е била д-р Емилия Баева, зам.-кмет „Хуманитарни дейности“. Спортното училище в добруджанския град е създадено преди 33 години и за този период от време вече е създало традиции и е възпитало не малко шампиони на страната ни, припомня всекидневникът.", "date": "2017.09.04", "title": "Преглед на основните теми в добруджанския печат"}
{"url": "http://www.focus-news.net/news/2017/09/04/2432177/smolyan-sluzhitelite-na-odmvr-shte-izlyazat-na-protest-s-iskane-za-povishavane-na-zaplatite-im-s-20.html", "text": "Служителите на МВР от Смолян излизат на протест в понеделник – 4 септември. Това съобщи за Радио „Фокус“ – Смолян Михаил Узунов, председател на 47-мо Синдикално дружество, към Районно управление на полицията в Смолян. Протестът ще бъде под формата на събрание на открито на синдикалните дружества в системата на МВР в Смолянска област и ще се проведе от 17.30 часа на площад „Свобода“, пред сградата на Областната дирекция на МВР. Ще настояват за достойно заплащане на труда на служителите на МВР и повишаване на заплатите им с 20%. Узунов приканва всички, които са съпричастни към проблемите им и ги подкрепят, да присъстват на откритото събрание и лично да чуят защо се е стигнало до това недоволство.\r\nДаниела БОЙКОВА", "date": "2017.09.04", "title": "Смолян: Служителите на ОДМВР ще излязат на протест с искане за повишаване на заплатите им с 20%"}
{"url": "http://www.focus-news.net/news/2017/09/04/2432178/zigmar-gabriel-sreshtu-turtsiya-pomaga-samo-ikonomicheskiyat-natisk.html", "text": "След последните арести на германски граждани в Турция министърът на външните работи на ФРГ Зигмар Габриел призова за ответен отговор на действията на Анкара, пише националният ежедневник Die Zeit. \r\nСпоред първия дипломат на Берлин миналото е показало, че „само икономическият натиск помага срещу Турция“, поради което Германия ще затегне съветите за пътуване в страната и ще намали икономическата помощ за нея. „Ще поговорим и с други в Европа да направят същото“, увери германският социалдемократ. \r\nВъпреки че преговорите за турското членство в Европейския съюз са „до голяма степен фарс“, Габриел все пак се противопостави на преустановяването им. Вицеканцлерът на ФРГ посочи турския президент Реджеп Тайип Ердоган като отговорен за отчуждаването. „Той се опитва да създаде впечатление сред гражданите си, че германците и европейците се отдалечават от Турция. В действителност той отдалечава Турция от Европа с главоломна скорост“, увери германският външен министър. \r\nНа фона на новото изостряне на двустранните отношения между Берлин и Анкара, турският външен министър Мевлют Чавушоглу отправи нови атаки към федералното германско правителство. Германия се разстройва, когато турските власти предприемат мерки срещу превратаджиите. „Какво да кажем за това?“, заяви Чавушоглу пред местни медии. \r\nПо данни на агенция DHA арестуваните миналия четвъртък са германски граждани от турски произход, заподозрени в предполагаема връзка със събитията в Турция от юли 2016 г. Те са обвинени в поддръжка на гюленисткото движение, което според Анкара е организирало опита за държавен преврат.Тереза Герова", "date": "2017.09.04", "title": "Зигмар Габриел: Срещу Турция помага само икономическият натиск"}
{"url": "http://www.focus-news.net/news/2017/09/04/2432179/dobrich-remontni-deynosti-se-izvarshvat-po-okolovrastniya-pat-na-grada-dvizhenieto-na-prevozni-sredstva-po-patya-za-varna-e-s-ogranichena-skorost-do-50-kmch.html", "text": "В ремонт е част от Околовръстния път на града – от изхода за курортния комплекс „Албена“ в посока изхода за град Балчик, предаде кореспондент на Радио „Фокус” – Варна. Работи се в едното пътно платно на ремонтирания участък, поставена е сигнализация. В ремонт е пътят за Варна, въведено е временно ограничение на скоростта на движение на автомобилите до 50 км/ч. Апелът към участниците в движението по тази пътна отсечка е за повишено внимание и спазване ограниченията на скоростта. Като обходен маршрут за град Варна и обратно може да се ползва пътя Добрич - Оброчище - Рогачево - Кичево - Варна или Добрич - курортен комплекс „Албена“ - Кранево - курортен комплекс „Златни пясъци“ - Варна. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Времето в Добрич е с незначителна облачност, духа слаб вятър, температурата е около 17 градуса.\r\nЖулиета НИКОЛОВА", "date": "2017.09.04", "title": "Добрич: Ремонтни дейности се извършват по Околовръстния път на града, движението на превозни средства по пътя за Варна е с ограничена скорост до 50 км/ч"}
{"url": "http://www.focus-news.net/news/2017/09/04/2432180/komisar-toshko-barzilov-pbzn-zaradi-pozhara-v-oblast-yambol-prez-noshtta-sa-bili-evakuirani-nyakolko-kashti-horata-veche-sa-se-varnali-po-domovete-si.html", "text": "Заради пожара в област Ямбол през нощта са били евакуирани няколко къщи, хората вече са се върнали по домовете си. Това каза за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН).\r\nТой уточни, че продължават действията по локализиране на пожара. „На място има пет пожарникарски автомобила с 25 пожарникари, както и един булдозер на РД „Пожарна безопасност и защита на населението“-Бургас, който е работил през цялата нощ. Помощ в погасяването на огъня оказват и хора от местно население и от горските стопанства. Има добра координация с областната администрация и с местната власт. На този етап няма опасност за населените места“, каза още Бързилов.„Фокус“ припомня: Пожар се разгоря вчера в община Тунджа. Огънят обхвана няколко фронта край селата Савино и Златаре.\r\nЦветилена СИМЕОНОВА", "date": "2017.09.04", "title": "Комисар Тошко Бързилов, ПБЗН: Заради пожара в област Ямбол през нощта са били евакуирани няколко къщи, хората вече са се върнали по домовете си"}
{"url": "http://www.focus-news.net/news/2017/09/04/2432181/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път–19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Шофьорите е необходимо да карат внимателно и с повишено внимание в тези райони, за да бъдат избегнати инциденти. Към този час движението по автомагистрала „Струма“ и главен път Е-79 е нормално интензивно. През нощта обстановката по пътищата в Област Благоевград е била спокойна и няма регистрирани тежки пътни инциденти. Само в едната лента, съгласно поставените пътни знаци се извършва движението по главен път Е-79 между селата Черниче и Стара Кресна от км 387+000 до км 392+500, поради косене и изсичане на храсти. Ограничението е в сила до 08 септември. Косене и изсичане на храсти се извършва и по второкласен път–19 Симитли – Предела, от км 2+000 до км 21+500. Движението се осъществява в лявата или дясната лента, съгласно поставените пътни знаци до 08 септември. Шофьорите на моторни превозни средства трябва да имат предвид, че по второкласен път–84 Якоруда - Разлог, при км 98+500, пътният участък е стеснен поради дестабилизиран банкет в ляво. Движението е урегулирано с необходимите пътни знаци до 31 август. По третокласен път–198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента. Преминаването е урегулирано с необходимите пътни знаци до 31 октомври. Едното платно за движение е деформирано поради активизирало се свлачище и движението се извършва само в едната лента на третокласен път–1972 село Блатска - село Абланица при км 7+700. Движението е урегулирано с пътни знаци до 31 октомври.\r\nЛивия НИНОВА", "date": "2017.09.04", "title": "Благоевград: Повишена опасност от падащи камъни има в района на Кресненското дефиле и по второкласен път–19 Симитли – Гоце Делчев"}
{"url": "http://www.focus-news.net/news/2017/09/04/2432182/prof-emil-botev-seizmolog-yadreni-izpitaniya-kato-tova-v-severna-koreya-ne-mogat-da-prichinyat-priroden-kataklizam.html", "text": "Ядрени изпитания като това в Северна Корея не могат да причинят природен катаклизъм, защото не се извършват на голяма дълбочина. Това коментира в сутрешния блок „Добро утро, България“ на Радио „Фокус“ сеизмологът проф. Емил Ботев по повод извършения от Пхенян тест на водородна бомба, след който бе регистриран трус с еквивалент 6.3 по скалата на Рихтер. Проф. Ботев подчерта, че няма потенциална опасност за населението, защото подобен взрив не би могъл да предизвика активност в сеизмичните зони в района. „Този ядрен взрив по принцип се определя като земетресение с определена сила и неговата сила е 6.3 по скалата на Рихтер. И действително, ако би било земетресение, ще бъде от категорията на силните земетресения, но не на катастрофалните. Говорили сме много пъти, че катастрофалните земетресения са с магнитуд 7, разрушителните са с 8, а вече релефопроменящите, които стават в Япония, недалеч от Корея и във Филипините и Индонезия са с магнитуд 9 и по-голям. Така, че няма никаква опасност за живота на хората при такова земетресение с магнитуд от 6.3“, каза още сеизмологът. Проф. Емил Ботев добави, че силно земетресение би могло да се предизвика от ядрен взрив, но само когато става дума за сеизмично активна зона.", "date": "2017.09.04", "title": "Проф. Емил Ботев, сеизмолог: Ядрени изпитания като това в Северна Корея не могат да причинят природен катаклизъм"}
{"url": "http://www.focus-news.net/news/2017/09/04/2432183/ekathimerini-atina-se-podgotvya-za-vizitata-na-emanyuel-makron.html", "text": "Промените в трудовото законодателство на Франция, които президентът Еманюел Макрон представи миналата седмица, може да хвърли сянка – макар и лека, по време на двудневното му посещение в Атина. Причината – мерките, обявени от Париж, са диаметрално противоположни на позициите на гръцкия премиер Алексис Ципрас по въпроса, коментира електронното издание Ekathimerini.\r\nФренското правителство обяви, че промените имат за цел справяне с масовата безработица и трансформирането на страната в по-конкурентна сила на световния пазар. \r\nПромените във Франция са в ярък контраст с левичарските идеи на управляващата в Гърция партия СИРИЗА. Някои от правителствените съветници заявиха, че щеше да бъде по-добре, ако Макрон бе обявил реформата в трудовото законодателство след посещението си в Гърция. \r\nНезависимо от това, очакванията за посещението в Атина са високи, тъй като Ципрас се стреми да укрепи отношенията с Париж като противовес на строгите мерки, произтичащи от Берлин.\r\nФренските власти казват, че целта на посещението, което ще се състои в периода 7-8 септември,  е да се изпрати послание, че еврозоната се нуждае от дълбоки реформи.Тереза Герова", "date": "2017.09.04", "title": "Ekathimerini: Атина се подготвя за визитата на Еманюел Макрон"}
{"url": "http://www.focus-news.net/news/2017/09/04/2432184/dobrich-zapochva-21voto-izdanie-na-mezhdunarodniya-mladezhki-muzikalen-konkurs-nadezhdi-talanti-maystori-dobrich-2017.html", "text": "Започва 21–вото издание на Международния младежки музикален конкурс „Надежди, таланти, майстори” – Добрич 2017, съобщиха от пресцентъра на Община Добрич. Той е един от двата културни добрички форуми, включени в Програмата на мерките за закрила на деца с изявени дарби от държавни и общински училища през 2017 г. Конкурсът ще се проведе под патронажа на Йордан Йорданов, кмет на Община Добрич. Конкурсът ще бъде открит в 13.00 часа в Огледална зала „Нели Божкова“. Конкурсната програма ще започне в 13.30 часа в първия ден ще се изявят изпълнители в категория „Солисти инструменталисти – пиано, цигулка, флейта, виолончело“, категория „Клавирно дуо за 1 пиано“ – Първа и Втора възрастова група, и категория „Учител-ученик“ – Трета възрастова група. Във втория конкурсен ден ще се изявяват в категория „Солисти инструменталисти – пиано, цигулка, флейта, виолончело“ – Втора възрастова група, и категория „Акомпанимент“. Утре конкурсната програма ще започне в 13.00 часа, мястото е отново Огледална зала „Нели Божкова“.", "date": "2017.09.04", "title": "Добрич: Започва 21–вото издание на Международния младежки музикален конкурс „Надежди, таланти, майстори” – Добрич 2017"}
{"url": "http://www.focus-news.net/news/2017/09/04/2432185/prof-nikolay-ovcharov-trimesechnata-arheologicheska-kampaniya-na-perperikon-shte-bade-zakrita-ot-ministara-na-kulturata-na-5-septemvri-2017g.html", "text": "Тази седмица е последна за разкопките на археологическия комплекс Перперикон. Това заяви за Агенция „Фокус“  археологът проф. Николай Овчаров. Той уточни, че тримесечната археологическата кампания там ще бъде закрита на 5 септември 2017г. (вторник), 11.00 часа, от министъра на културата Боил Банов, който ще посети вече напълно разкрития „Град на мъртвите“, проучван през цялото лято на тази година. „Там ще бъдат показани и уникалните предмети, открити по време на разкопките“, подчерта още археологът. \r\nИван ЛАЗАРОВ", "date": "2017.09.04", "title": "Проф. Николай Овчаров: Тримесечната археологическа кампания на Перперикон ще бъде закрита от министъра на културата на 5 септември 2017г."}
{"url": "http://www.focus-news.net/news/2017/09/04/2432186/pregled-na-osnovnite-temi-v-starozagorskiya-pechat.html", "text": "“Италианец с фирма в Калитиново поръчал грабеж на читалище” е водещо заглавие от страниците на вестник Старозагорски новини. Италиански бизнесмен, със статут на постоянно пребиваващ у нас, е в основата на грабежи на национални носии, съобщиха от Апелативна прокуратура - Пловдив. 41-годишният Давиде Мацоти, който през 2015 г. регистрирал еднолично търговско дружество с капитал от 10 лв. в старозагорското село Калитиново, се оказал поръчител на дързък обир на читалище \"Развитие 1918\" в село Оряховица. Грабежът, осъществен за времето между 25 ноември и 14 декември м.г., бил извършен от 26-годишния Йордан Петров и брат му, 27-годишния Сашо Петров, които проникнали в сградата на културния институт през прозорец на първия етаж. Със себе си те отнесли народни носии, везани ризи, ямурлуци, престилки и стар дърворезбован герб на НР България на обща стойност 2 788 лв., които впоследствие предоставили на два пъти на чужденеца, за да ги продава на свои клиенти, любители на фолклора. И двамата извършители имат солиден \"професионален\" стаж: грабежът на читалищното имущество е извършен в условията на опасен рецидив, и в изпитателния срок на предходни условни присъди. Двамата братя са с постоянна мярка за неотклонение \"задържане под стража\", срещу Давиде Мацоти е повдигнато обвинение за помагачество. Заради чистото му съдебно минало, чужденецът е с мярка \"подписка\" и ограничение за ненапускане на временното му жилище в Нова Загора. Бегла справка в специализираните сайтове показва, че автентични народни носии се харчат от 300 до 1 500 лв., взависимост от запазеността им. Началната цена за запазен в добро състояние оригинален овчарски ямурлук е 55 лв., а за автентични потури с гайтан наддаването стартира от 150 лв. Давиде давал на грабителите жълти стотинки за плячката, уточняват от прокуратурата под претекст, че \"клиентите \" му имали финансови затруднения. Според търговския регистър фирмата на италианеца \"Давиде Мацоти\" ЕООД е с широк спектър на дейност: \"Покупка на стоки и вещи с цел продажба в първоначален, преработен или обработен вид; транспортна дейност; търговия на едро и дребно с хранителни и нехранителни стоки в страната и чужбина; търговско представителство и посредничество; складова, както и всички други дейности и услуги, разрешени от закона и съгласно действащото законодателство. “Фирмата от Старозагорско, произвела майонеза с фипронил, нямала вина” е друго заглавие от страниците на вестника. Няма опасност за хората, консумирали от продукта, увериха от Областна дирекция по безопасност на храните. Близо 3 000 опаковки на майонеза с фипронил, произведена от фирма от Старозагорска област, са били изтеглени експресно от търговската мрежа, след като Българската агенция по безопасност на храните (БАБХ) е получила нотификация от Европа. Това обаче е станало през месец август, а яйченият прах, съдържащ фипронил, е бил произведен в Германия и пласиран още през март. Количество от тази суровина е била доставена чрез български посредник на фирма в Старозагорска област, която го вложила в производството на майонеза.Какво количество от нея е било изкупено и консумирано до получаването на нотификацията в БАБХ, никой не може да каже. \"Действахме експресно, в рамките на два дни бяха иззети всички налични количества майонеза в Старозагорска област и страната, но причината за забавянето не се дължи на БАБХ. Установено е, че партидата яйчен прах с фипронил е произведена в Германия през месец март. Откриват го в края на юли. В България нотификацията от Европа дойде през месец август и ние реагирахме веднага\", заяви пред медията ни в петък директорът на Областна дирекция по безопасност на храните д-р Дамян Миков в отговор на лансирани твърдения, че Агенцията по храните е действала със закъснение. Той заяви, че в нито един хипермаркет или квартална бакалия няма майонеза с фипронил. Освен доставения в търговската мрежа готов продукт, от фирмата-производител е била иззета и всичката налична суровина, за която има данни, че е съдържала фипронил. По думите му вина за случилото се няма и фирмата от Старозагорско, произвела майонезата, тъй като яйченият прах, внесен от страна на ЕС, е получен при тях с всички необходими документи и респективно вложен в производство. И в момента тази фирма-производител търпяла сериозни загуби, защото не е знаела, че суровината съдържа инсектицида, предназначен във ветеринарната медицина за борба с бълхи, кърлежи и хлебарки. Д-р Дамян Миков беше категоричен още, че за хората, които вече са консумирали майонеза с фипронил, няма да има никакви вредни последици върху здравето им. \"Има една приказка в медицината, че дозата прави отровата\". Количеството фипронил, което е попаднало в продукта, е пренебрежимо малко, но според действащото законодателство то въобще не трябва да го има, заради което се случиха проверките и изземването му\", уточни директорът на ОДБХ-Стара Загора. “Референдумът за \"Бедечка\" е струвал 166 хил.,вместо планираните 200 хил. лв.”, пише още изданието. От сдружение \"Запазете Бедечка\" заплашиха със съд Община Стара Загора за отказ от информация. Защо ли? В петък от гражданско сдружение \"Запазете Бедечка\" разпространиха пресинформация до медиите, че ще съдят Община Стара Загора за отказ да им предостави подробна информация как точно са похарчени парите за референдума за \"Бедечка\", проведен на 18 юни т.г. И дори уточниха, че случаят вече е в съда. Някой наистина ли се нуждае от информация или си прави PR? Как точно са били изхарчени парите за референдума е въпрос, чийто отговор може да бъде намерен в сайта на Община Стара Загора. Медията припомня, че на редовната сесия на Общинския съвет, която се проведе на 25 май т.г., беше приета план-сметка на разходите за референдума. Вестник \"Старозагорски новини\" тогава публикува данни за разпределението на гласуваните 200 хил. лв. по дейности и параграфи, базирани на направената от Общинската администрация за общинските съветници план-сметка, включваща заплати и възнаграждения на персонала, нает по трудови правоотношения - общо 34 000 лв., възнаграждения и плащания за персонала по извънтрудови правоотношения - 62 000 лв., задължителни осигурителни вноски от работодатели за държавното обществено осигуряване (ДОО) - 11 400 лв., задължителни здравноосигурителни вноски от работодатели - 4 600 лв., материали - 26 000 лв., вода, горива, енергия - 6 000 лв. и разходи за външни услуги - 56 000 лв. От подробната разбивка на разходите, отразена в отчета за изпълнението на бюджета за месец юни тази година, се вижда, че за възнаграждения и осигурителни плащания на членове на секционните избирателни комисии са изразходвани 50 300 лв. За възнаграждения и осигуровки на Общинската избирателна комисия са платени 21 000 лева. Изготвянето на списъците на избирателите и отпечатването на задължителния по Закона информационен лист са стрували 32 000 лв. За бюлетини и пликове към тях са дадени 10 хиляди лева. За извънреден труд на служители са разпределени 40 700 лв. За телефонни разходи са платени 2 000 лв., а за горива - 6 000 лв. Канцеларските и рекламните материали са стрували 12 000 лв. За охрана на референдума на полицията са преведени 10 000 лв. За обработката на протоколите са отишли още 10 000 лв., а за печатите за СИК са изразходвани 4 000 лв. Не са похарчени 2 000 лева, предвидени за ремонтни и транспортни разходи. Тоест похарчените средства за референдума на 18 юни тази година са общо 166 000 лв., платени от общинския бюджет. Защо обаче е нужна намесата на съда? Ако от гражданското сдружение наистина са искали да разберат какви средства са похарчени за референдума, необходимо е било само да влязат в сайта на Община Стара Загора и да проследят наличната там бюджетна информация. От сега е известно, че това ще бъде поредното дело фиаско, което само ще налее масло в огъня на и без това неприключилия проблем със застрояването на зелените площи в \"Бедечка\". Ако целта на \"Запазете Бедечка\" е поредният PR, просто не е морално в името на онези авторитетни старозагорци извън тяхното сдружение, които с името си браниха парка. А ако целта на сдружението е друга, то нека от нерегистрираната неправителствена организация да се идентифицират какво правят - екология или политика срещу ръководството на Община Стара Загора.", "date": "2017.09.04", "title": "Преглед на основните теми в старозагорския печат"}
{"url": "http://www.focus-news.net/news/2017/09/04/2432187/vidin-natovaren-e-trafikat-po-glaven-pat-i-1-montana-vidin-v-posoka-za-gkpp-dunav-most-2.html", "text": "Натоварен е трафикът по главен път I-1 Монтана – Видин в посока за Дунав мост 2. Това каза за Радио „Фокус“ – Видин дежурният служител в Областно пътно управление – Монтана. Той посочи, че път ІІІ-112 Дъбова Махала - Смирненски - Славотин - Студено Буче - Монтана и обратно е затворен за тежкотоварни автомобили над 12 т, поради изпълнение на строително-монтажни работи. Срокът е до 2 октомври. По път ІІІ-8104 Замфирово - Пърличево също е ограничено движението на автомобили над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч и е сигнализирана с пътни знаци.\r\nАнна ЛОЗАНОВА", "date": "2017.09.04", "title": "Видин: Натоварен е трафикът по главен път I-1 Монтана – Видин в посока за ГКПП \"Дунав мост 2\""}
{"url": "http://www.focus-news.net/news/2017/09/04/2432188/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил „Зона Кюстендил” ще ви срещнем със зам.-кмета на Кюстендил Светослав Василев, с когото ще разговаряме за оценката за туристическия сезон през лятото в града и какво по-важно предстои да се случи до края на годината в Общината. \r\nЩе ни гостува и председателят на читалище „Братство” в Кюстендил Иван Андонов, един от организаторите на Националния конкурс за стара градска и шлагерна песен „Пей сърце”, чието единадесето издание ще се проведе в града в края на тази седмица. \r\nВ предаването ще обърнем внимание и на предстоящия празник – Съединението на България. За приноса на кюстендилци към това велико дело ще ни разкаже историкът от Регионален исторически музей-Кюстендил Ангел Джонев. Музейният експерт Мирослава Таскова ще ни запознае с темата на детската музейна работилница в Кюстендил, която също е посветена на съединението на Княжество България с Източна Румелия. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.09.04", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/09/04/2432189/pazardzhik-okrazhniyat-sad-shte-gleda-delo-sreshtu-dva-mazhe-obvineni-v-prichinyavane-na-sredna-telesna-povreda.html", "text": "Окръжният съд в Пазарджик ще гледа дело срещу два мъже, обвинени в причиняване на средна телесна повреда, съобщиха за Радио „Фокус“ – Пазарджик от пресцентъра на съда в областния града. Делото е образувано по въззивна жалба на двама мъже против присъда на Районен съд – Пазарджик, с която подсъдимите са признати за виновни в това, че като съучастие са причинили средна телесна повреда на друго лице. На единия от тях е наложено наказание 2 години и 6 месеца, с 5-годишен изпитателен срок, на другия е наложено наказание 6 години лишаване от свобода при първоначален строг режим на изтърпяване на наказанието. Двамата подсъдими са осъдени да заплатят солидарно на пострадалия сумата в размер на 10 000 лева, представляваща обезщетение за причинените с престъплението неимуществени вреди. Началото на съдебното заседание е в 14.00 часа, съдия-докладчик е Кристина Пунтева.", "date": "2017.09.04", "title": "Пазарджик: Окръжният съд ще гледа дело срещу два мъже, обвинени в причиняване на средна телесна повреда"}
{"url": "http://www.focus-news.net/news/2017/09/04/2432190/reuters-blizo-90-hil-rohingi-sa-izbyagali-v-bangladesh-sled-eskalatsiyata-na-nasilieto-v-mianmar.html", "text": "Близо 90 хил. рохинги са избягали в Бангладеш след ескалацията на насилието в съседен Мианмар през месец август, предава Reuters. \r\nНасилието в Мианмар бе предизвикано от координирана атака на 25 август на десетки полицейски постове и армейска база. При последвалите сблъсъци и голяма военна контраофанзива загинаха поне 400 души.\r\nВластите на Мианмар обвиниха бойците рохинга за изгарянето на домове и смъртни случаи на цивилни, но правозащитниците твърдят, че кампанията от палежи и убийства е дело на армията, която иска да принуди рохингите да отстъпят в конфликта.Тереза Герова", "date": "2017.09.04", "title": "Reuters: Близо 90 хил. рохинги са избягали в Бангладеш след ескалацията на насилието в Мианмар"}
{"url": "http://www.focus-news.net/news/2017/09/04/2432191/kyustendil-zapochva-izpalnenieto-na-infrastrukturniya-proekt-na-zhk-bistritsa-v-dupnitsa.html", "text": "Започва изпълнението на инфраструктурния проект на жк. „Бистрица“ в Дупница. Това съобщиха от пресцентъра на Общината. Стойността на проекта е 5 626 434.83 лева и включва цялостно преасфалтиране на жк. „Бистрица“, изграждане на пешеходни алеи, кътове за отдих, изкуствена площадка за футбол, волейбол и баскетбол, озеленяване и т.н. Парите са осигурени по проект, който Общината спечели от Оперативна програма „Региони в растеж“.\r\nОфициалното сключване на договорът ще стане днес, от 10.30 часа, в заседателната зала на Общинския съвет - Дупница, а в 11.30 часа ще бъде направена първата копка в района на бившия обувен завод.\r\nОсвен надземната инфраструктура, успоредно с работата ще върви и цялостната подмяна на водопровода, за който кметът инж. Методи Чимев договори безвъзмездни 1.2 млн. лв. от МРРБ. В подмяната на водопровода се включват още улиците „Асен Меджидиев“ (от ул. „Милин Камък“ до „Жива вода“), „Драган Овчаров, „Оструган“, „Черни връх“, „Милин Камък“ и ул. Иван Шишман до „Жива вода“. „На тези улици освен подменен водопровод, в договорът е включено и възстановяването на уличната настилка. Апелът ни към гражданите е да проявят разбиране от дискомфорта, който ще им се създаде, но все пак говорим за период от няколко месеца. До края на месец юни 2018 година, ще сме приключили с всички ремонтни дейности и ще имаме напълно нов квартал“, каза зам.-кметът по европроектите Красимир Георгиев.", "date": "2017.09.04", "title": "Кюстендил: Започва изпълнението на инфраструктурния проект на жк. „Бистрица“ в Дупница"}
{"url": "http://www.focus-news.net/news/2017/09/04/2432192/smolyan-do-25-septemvri-e-udalzhen-e-srokat-za-remontni-deynosti-na-patya-padina-nedelino-startsevo-zaradi-izgrazhdaneto-na-most-nad-reka-nedelinska.html", "text": "Нормално проходими са пътищата в Смолянска област, съобщиха за Радио „Фокус“ – Смолян от Областно пътно управление. До 25 септември е удължен срокът за ремонтни дейности по направление  Падина – Неделино – Старцево, ограничено е движението на автомобили заради изграждане на мост над река Неделинска Движението е пренасочено по обходни маршрути по уличната мрежа на град Неделино. Товарният трафик и транзитно преминаващите автомобили се насочват по ул. „Напредък“ в град Неделино и отново се включват по главния път. Движението на МПС в пътен участък в село Борино се осъществява в едната пътна лента с изчакване поради срутване на стена от каменна зидария в дясна лента. Срокът на ремонтните дейности е удължен до 13 септември. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян - Средногорци, Тешел - Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението  на МПС над 3,5 т през прохода „Пампорово”, а по направление Арда - Горна Арда е забранено движението на МПС над 10 т поради пропадане и стесняване на една от пътните ленти. Заради планинския релеф на региона в цялата област има опасност от падащи камъни по пътните настилки по всички направления. През нощта в службата не са получавали сигнали за инциденти, които да затрудняват движението на автомобилите.\r\nДаниела БОЙКОВА", "date": "2017.09.04", "title": "Смолян: До 25 септември е удължен е срокът за ремонтни дейности на пътя Падина – Неделино – Старцево заради изграждането на мост над река Неделинска"}
{"url": "http://www.focus-news.net/news/2017/09/04/2432193/shumen-regionalna-zdravna-inspektsiya-organizira-bezplatno-i-anonimno-izsledvane-za-hivspin.html", "text": "Регионална здравна инспекция – Шумен организира безплатно и анонимно изследване за ХИВ/СПИН. Това съобщиха от инспекцията. Скринингът е във връзка с Националната лятна АНТИСПИН кампания. В периода от днес до 15 септември всички желаещи могат да се изследват в лабораторията на РЗИ – Шумен пл. „Освобождение” №1, от 9.00 часа до 16.00 часа.", "date": "2017.09.04", "title": "Шумен: Регионална здравна инспекция организира безплатно и анонимно изследване за ХИВ/СПИН"}
{"url": "http://www.focus-news.net/news/2017/09/04/2432194/ombudsmanat-maya-manolova-shte-predlozhim-zakonovo-da-se-zabrani-otdavaneto-na-chuzhdi-zemi-pod-naem.html", "text": "Ще предложим законово да се забрани отдаването на чужди земи под наем. Това каза омбудсманът на Република България Мая Манолова в предаването „Денят започва“ по БНТ за „белите петна” и „черните дупки” в законите за земеделските земи.\r\n„Изготвих законодателни промени с моя екип, които бяха съставени в тясна връзка с експерти от Министерството на земеделието. Те имат своята готовност да обявят тези промени за обществено обсъждане и да започне законодателната процедура, но това би отнело много време. За това се наложи днес да свикам дискусия, в която ще участват засегнатите страни, Службата по вписванията, Нотариалната камара, Земеделските служби, Министерството на земеделието и народни представители от земеделската комисия“, каза още тя.\r\nМанолова уточни, че в новите промени изискване ще бъде единствено собственикът или лице, което е упълномощено от него, да могат да отдават земята под наем. „След това нотариусът ще бъде длъжен да проверява съдържанието на договора. А в Службата по вписванията ще се върне изискването да предоставяне на скица. Земеделските служби вече ще имат правото да отказват регистрирането на договор, когато са представени два договора за едни и същи имоти. Ще предложим и таксите за вписванията да не стават по-високи от сегашните, за да не бъдат допълнително натоварени земеделските собственици. Предвидили сме и ред за вече вписаните договори, защото те са истинският проблем. Ще трябва собствениците да потвърдят договора от едномесечен срок, а в случай, че не го направят ще има служебно отписване на вписаните договори“, обясни тя.\r\nМанолова уточни, че в момента има законова възможност за опити за кражби в земеделските земи, което става възможно заради пропуски в законодателството. „Образно ги нарекохме „черните дупки“, които дават възможност за посегателство върху „белите петна“ в земеделието. Според българското законодателство в момента няма проблем да бъде дадена под наем чужда вещ. Измамите се случват, като фирми измамници отдават под наем земите на земеделски собственици на свързани с тях лица и без проблем заверяват договорите пред нотариус, тъй като той не проверява съдържанието на акта. След това ги вписват в службите по вписвания, където удобно е отпаднало искането за скица, в която е посочен истинският собственик. И финално този договор отива в Общинската земеделска служба, където наемодателят и наемателят го вписват. По този начин истинският собственик в крайна сметка не се води ползвател и спокойно може да се получи така, че той да обработва земята, а друг да взима евросубсидията и различните форми на подпомагане. А това е скандално, защото това са законови възможности, които водят до брутално нарушение на основно конституционно право - правото на собственост. Само в област Монтана опитите за заграбване от измамници на земеделски земи са близо 20 000 дка. Такива сигнали имаме от всички кътчета на страната“, каза Манолова.", "date": "2017.09.04", "title": "Омбудсманът Мая Манолова: Ще предложим законово да се забрани отдаването на чужди земи под наем"}
{"url": "http://www.focus-news.net/news/2017/09/04/2432195/kyustendil-zabraneno-e-dvizhenie-na-tovarni-avtomobili-po-patya-mezhdu-selata-smolichano-pelatikovo-zaradi-propadane-na-uchastatsi-ot-patnoto-platno.html", "text": "Забранено е движение на товарни автомобили по пътя между селата Смоличано – Пелатиково. Това съобщи за Радио „Фокус” – Кюстендил дежурният в Областно пътно управление – Кюстендил. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 2 октомври. Остава в сила въведената временна организация на движението за преминаване през кръговото кръстовище на път Е-79, при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 2 октомври. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.09.04", "title": "Кюстендил: Забранено е движение на товарни автомобили по пътя между селата Смоличано – Пелатиково заради пропадане на участъци от пътното платно"}
{"url": "http://www.focus-news.net/news/2017/09/04/2432196/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. По билата на планините има преминаваща мъгла. Духа слаб до умерен вятър. Сутрешните температури са от 2 до 10 градуса. На Пампорово работи втора и четвърта линия и ситняковският лифт на Боровец. През изминалото денонощие няма регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.04", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/04/2432197/sport-mariya-sharapova-otpadna-ot-us-open.html", "text": "Мария Шарапова отпадна на осминафинала на Откритото първенство на САЩ след загуба от латвийката Анастасия Севастова с 7:5, 4:6, 2:6 в мач, продължил два часа и 16 минути.  \r\nВъпреки загубата, бившава номер едно в света ще се завърне в „Топ 100“ на ранглистата при следваящото ѝ обновяване след седмица.\r\nВ спор за място на полуфиналите на последния за годината турнир от „Големия шлем“ втората ракета на Латвия ще играе с американката Слоун Стивънс.", "date": "2017.09.04", "title": "Спорт: Мария Шарапова отпадна от US Open"}
{"url": "http://www.focus-news.net/news/2017/09/04/2432198/plovdiv-zasilena-e-opasnostta-ot-padashti-kamani-i-svlichane-na-zemna-masa-po-patya-asenovgrad-smolyan.html", "text": "Опасност от падащи камъни и свличане на земна маса има по направленията Асеновград - Смолян, Смолян - Кричим - Стамболийски, Кричим - Девин, Юговско ханче - Югово - Лъки - Здравец и Троян - Кърнаре, както и при проходите „Козница“ и „Стражата“. Това каза за Радио „Фокус“ - Пловдив дежурният в областно пътно управление. Той призова водачите да шофират внимателно по посочените участъци. Остава забранено преминаването на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено преминаването на всички моторни превозни средства по пътя Белица - Загражден - Давидково, в участъка от км 13 до км 18, заради разрушена настилка. Забранено е движението на камиони над 12 тона по пътя Поповица - Болярци, заради намален габарит на пътното платно.\r\nНатоварено е движението на територията на град Пловдив, но се извършва без затруднения. Отчита се струпване на автомобили по главните градски булеварди. Пътните настилки в града са сухи и нормално проходими.\r\nКристиян ГАРОВ", "date": "2017.09.04", "title": "Пловдив: Засилена е опасността от падащи камъни и свличане на земна маса по пътя Асеновград - Смолян"}
{"url": "http://www.focus-news.net/news/2017/09/04/2432199/gabrovo-dvizhenieto-v-chast-ot-pat-gabrovo-vr-shipka-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Пътните настилки са мокри. Времето е слънчево. Температурата на въздуха в областта е 14 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 30 септември движението в отсечка от път Габрово-вр. Шипка трябва да се осъществява с повишено внимание поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. Малина в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември.\r\nОграничено е движението за МПС над 3,5 т на пътя Габрово-Стомонеците, поради аварийно състояние /срутена конзола/ на мост при км 4+375. Пътят е сигнализиран с пътни знаци. Движението ще бъде възстановено до 20 декември.\r\nДо 30 септември включително ще се извършват ремонти в участък от пътя Чехлевци-Велчевци. Движението е в едната лента.\r\nНа път Палаузово-Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 30 септември включително.\r\nВ участък от път Царева ливада-Денчевци до 8 септември ще се прави тънък изкоп под еластична ограда.\r\nНадежда КРЪСТЕВА", "date": "2017.09.04", "title": "Габрово: Движението в част от път Габрово-вр. Шипка трябва да се осъществява с повишено внимание поради пропаднал участък"}
{"url": "http://www.focus-news.net/news/2017/09/04/2432200/sliven-zabraneno-e-preminavaneto-na-tezhki-kamioni-nad-10-tona-prez-prohod-tvardishki-kakto-i-po-patya-sliven-ichera-gradets.html", "text": "Трафикът в сливенския участък на автомагистрала „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е интензивен. Това съобщиха за Радио „Фокус“ – Сливен от Областно пътно управление. Забранено е преминаването на тежки камиони над 10 тона през проход \"Твърдишки\", както и по пътя Сливен – Ичера – Градец. Котленският проход е отворен за всички моторни превозни средства. Затворен напълно е проход „Върбишки” . По пътя Бяла- Сливен при км 107+200  движението е в едната лента, поради частично пропадане на асфалтова настилка. Ограничено движение за МПС над 3.5 т. Опасност от падащи камъни има по пътя Стара река – Сливен и пътя Сливен – Ичера. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. В област Ямбол заради пропаднала настилка  по пътя между селата Малък Манастир и Голям Манастир движението е в една лента. Път Елхово-Изгрев о е затворен за движение, поради компрометиран дървен мост над река Тунджа. Движението е пренасочено по изграден обходен път до моста с ограничение на скоростта до 30 км/ч. Срокът за отстраняване на проблема е до 20 декември.", "date": "2017.09.04", "title": "Сливен: Забранено е преминаването на тежки камиони над 10 тона през проход \"Твърдишки\", както и по пътя Сливен – Ичера – Градец"}
{"url": "http://www.focus-news.net/news/2017/09/04/2432201/the-slovak-spectator-slovashkata-politsiya-zadarzha-aktivist-za-premahvaneto-na-komunisticheski-simvoli.html", "text": "Полицията в Кошице задържа активист, обвинен за премахването на комунистически символи от паметниците в словашкия град, съобщава вестник The Slovak Spectator.\r\nСъгласно разпространените данни, художникът Любош Лоренц е отстранил общо осем чукове и сърпове от паметници на жертвите от Втората световна война. \r\nЛоренц е арестуван още на 30 август заради разрушаване на обект, включен в списъка на културните паметници на Кошице, разкри говорителят на полицията Яна Месарова.\r\n„Ако някой смята, че паметникът или неговите символи са опозоряващи, той или тя трябва да избере законния начин да коригира това\", категорична бе Месарова. „Защото всяко неправомерно действие може да бъде коригирано само чрез законни средства, а не чрез нарушаване други закони\", допълни говорителят на правоохранителните органи. Тереза Герова", "date": "2017.09.04", "title": "The Slovak Spectator: Словашката полиция задържа активист за премахването на комунистически символи"}
{"url": "http://www.focus-news.net/news/2017/09/04/2432202/afp-seul-otseni-moshtta-na-testvanata-ot-severna-koreya-bomba-na-50-kilotona.html", "text": "Последният ядрен тест на Северна Корея е бил с приблизителна сила от 50 килотона, съобщиха представители на Министерството на отбраната в Сеул на брифинг в понеделник, предава AFP.\r\nДанните на южнокорейските власти показват, че последното изпитание на режима в Пхенян е на бомба, три пъти по-мощна от тази, която американците са хвърлили над Хирошима през 1945 г. .Тереза Герова", "date": "2017.09.04", "title": "AFP: Сеул оцени мощта на тестваната от Северна Корея бомба на 50 килотона"}
{"url": "http://www.focus-news.net/news/2017/09/04/2432203/filip-popov-bsp-gerb-predlagat-imitatsiya-na-borba-s-koruptsiyata-nie-rezultati.html", "text": "ГЕРБ искат да продължат да маркират борба срещи корупцията, а ние искаме резултати. Те не предлагат истинска борба – наказателно преследване от страна на държавата. Това заяви пред Нова телевизия секретарят на ПГ на „БСП за България” Филип Попов, съобщиха от пресцентъра на НС на БСП. Той коментира, че БСП е последователна в желанието си за борба с корупцията и затова няма да подкрепи законопроекта на управляващите, както не е подкрепила и този на Кунева, защото и двата не стават. Попов подчерта, че няма проблем с Конституцията по отношение на правомощията на президента и предложението на левицата той да избира председателя на единния орган на борба с корупцията по високите етажи на властта. Депутатът от левицата заяви, че при срещите с главния прокурор на републиката, с председателя на Върховния административен съд не са били изказани  такива тези, които управляващите се опитват да внушават. Той обаче подчерта, че ГЕРБ предлагат Борисов да си избере председател на комисията и той да го разследва, защо корупцията е съсредоточена в изпълнителната власт. „Конституционният съд е този, който трябва да вземе решение както по отношение на нашия законопроект, така и по отношение на този на ГЕРБ”, добави социалистът.\r\n„Искаме да създадем специализиран орган, който да се занимава само и единствено с корупционни престъпления. ГЕРБ предлага обединяване на всички сега действащи органи”, обясни Филип Попов. Той наблегна, че има препоръка и от ЕК внимателно да се разгледа случаят, защото сред тях има и органи с добри резултати като Комисията за отнемане на незаконно придобито имущество.  По думите му това имущество може да е незаконно придобито не само вследствие на корупция.\r\n„Искаме този орган да има разследващи функции”, подчерта Филип Попов. Според него Прокуратурата е заявила готовност да работи по сигнали за корупция по високите етажи на властта, но няма такива сигнали. „Когато разследващите органи съберат доказателства по реда на Наказателно- процесуалния кодекс и Наказателния кодекс, те ги предоставят на прокуратурата, която ги внася в съда и се образува дело. В момента нито събират, нито разследват, нито имат сигнали и не се стига до прокурор, което е проблемът. Очевидно има страх в обществото да се работи по такъв род сигнали”, каза още Филип Попов.", "date": "2017.09.04", "title": "Филип Попов, БСП: ГЕРБ предлагат имитация на борба с корупцията, ние – резултати"}
{"url": "http://www.focus-news.net/news/2017/09/04/2432204/yambol-prodalzhava-gaseneto-na-pozhara-kray-selo-savino-tezhka-verizhna-mashina-pravi-proseki-za-presichane-na-oganya.html", "text": "Продължават активните гасителни дейности на терена на пожара, възникнал в следобедните часове вчера в землището на село Савино, община Тунджа, съобщават от Ямбол-ОДМВР. Огънят е обхванал сухи треви, храсти и смесен горски фонд и се е разгърнал в посока село Меден кладенец. Няма пострадали граждани и опасност за населените места. Извършва се гасене във вътрешността на смесена гора. От сутринта на място тежка верижна машина прави просеки за пресичане на огъня. \r\nПродължава и работата по погасяване на пожара в землището на село Златари. Там горят сухи треви и храсти и низова горска растителност. Няма опасност за населеното място.", "date": "2017.09.04", "title": "Ямбол: Продължава гасенето на пожара край село Савино, тежка верижна машина прави просеки за пресичане на огъня"}
{"url": "http://www.focus-news.net/news/2017/09/04/2432205/radoslav-simeonov-istorik-dobrichkata-epopeya-e-edna-ot-nay-emblematichnite-bitki-po-vreme-na-parvata-svetovna-voyna-nared-s-tutrakanskata-epopeya-boevete-pri-doyran-i-kaymak-chalan.html", "text": "В летописа на българската военна история сраженията край Добрич от времето на Първата световна война са известни като Добричка епопея. Това е една от най-емблематичните битки, които българската армия води по време на войната, наред с Тутраканската епопея, както и с боевете при Дойран и Каймак-Чалан в Македония. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Години наред поколения българи бяха умишлено държани настрана от истината за тази битка и нейните герои. Всичко това беше в името на един криворазбран интернационализъм, който ерозираше до степента на обругаващ национален нихилизъм“, заяви той. Според него, за да разберем логиката на събитията, свързани с тази битка трябва да се взрем в историческите факти, предшестващи началото на Първата световна война. „По време на Балканската война България се стреми да осъществи своя справедлив стремеж за национално обединение. Въпреки изключителния героизъм на българския войник и решаващия принос на нашата армия за военния разгром на Османската империя, надеждите за постигане на националния идеал са пропиляни безвъзвратно“, обясни Радослав Симеонов. „Така се стига и до началото на фаталната за нас Междусъюзническа война и до деня 16 юни 1913 г., неслучайно наречен в нашата история като „Ден на престъпното безумие“. Водейки тежки и ожесточени битки със сърби и гърци, българските войници трябва да изкупуват с кръвта си непростимите грешки и детинската наивността на управляващите“, коментира той. „Разположена между две велики сили – Русия и Австро-Унгария, Румъния се стреми да се разшири в посоката на най-слабото съпротивление, тласкана към това и от споменатите по-горе две държави“, посочи историкът и уточни, че това обяснява действията на Румъния през лятото на 1913 г., когато половинмилионната румънска армия нахлува на българска територия и на практика спасява от военен разгром сърби и гърци. По думите му на 28 юли (10 август) 1913 г. е подписан несправедливият и грабителски Букурещки мирен договор, който чертае не само контурите на първата национална катастрофа, но и поставя страната ни в изключително неблагоприятната геополитическа ситуация да бъде оттук нататък сама срещу всички свои съседи на Балканите. \r\n„Оказва се, че ние не само не постигаме своето национално обединение, но и сме лишена от Южна Добруджа -  житницата на страната, заграбена от румънците до линията Тутракан - Балчик. Кралска Румъния постига този успех, без нейната войска да е имала какъвто и да е било директен сблъсък с българската армия“, заяви Радослав Симеонов. По думите му в Южна Добруджа румънската държава налага жесток денационализаторски режим, който води до затваряне на българските училища, църкви, читалища, до отнемането на част от земята на добруджанци и до премахването на техните граждански права. „Затова когато през Първата световна война назряват условията за българо-румънски военен сблъсък, българското общество и особено добруджанци възприемат това с надежда и въодушевление, а самата война като един справедлив акт на оправдано историческо възмездие“, каза още историкът. \r\nБиляна ИВАНОВА", "date": "2017.09.04", "title": "Радослав Симеонов, историк: Добричката епопея е една от най-емблематичните битки по време на Първата световна война, наред с Тутраканската епопея, боевете при Дойран и Каймак-Чалан"}
{"url": "http://www.focus-news.net/news/2017/09/04/2432206/pazardzhik-padnal-masiven-klon-po-patya-pazardzhik-plovdiv-zatrudnyava-trafika.html", "text": "Паднал масивен клон на едно от крайпътните дървета по пътя Пазарджик-Пловдив затруднява трафика, предаде репортер на Радио „Фокус“ – Пазарджик. Клонът е паднал в лявото платно в посока Пловдив малко след СБА вследствие на силния вятър и дъжд през миналата вечер. Налага се преминаващите превозни средства да го заобикалят и да намаляват скоростта. Движението по направлението е натоварено и в двете посоки. Движат се и много товарни автомобили.\r\nАлбена ЖИЛЕКОВА", "date": "2017.09.04", "title": "Пазарджик: Паднал масивен клон по пътя Пазарджик-Пловдив затруднява трафика"}
{"url": "http://www.focus-news.net/news/2017/09/04/2432207/prokurorskata-kolegiya-na-vss-shte-provede-zasedanie-na-7-septemvri.html", "text": "Прокурорската колегия на ВСС ще проведе заседание на 7 септември. Това съобщиха от пресцентъра на Висшия съдебен съвет (ВСС). На 7 септември 2017 г., от 13.30 часа, в заседателната зала в сградата на Висшия съдебен съвет, ще се проведе заседание на Прокурорската колегия. На 11 септември 2017 г. от 10.00 часа Пленумът на ВСС ще проведе заседание, с дневен ред „Изслушване на кандидатите и избор на председател на Върховен административен съд“.", "date": "2017.09.04", "title": "Прокурорската колегия на ВСС ще проведе заседание на 7 септември"}
{"url": "http://www.focus-news.net/news/2017/09/04/2432208/varna-32-godishen-velosipedist-e-zaginal-pri-intsident-po-stariya-pat-ot-burgas-za-varna.html", "text": "Три тежки пътни инцидента се регистрирани в региона на Варна през последното денонощие. Това съобщиха за Радио „Фокус” – Варна от „Пътна полиция”. Един от инцидентите е станал на стария път от Бургас за Варна. Около 14.00 часа в неделя на 150 м преди кръстовището за местност „Крушките”, в посока Варна, е възникнало пътно произшествие. 19-годишен водач на лек автомобил от Варна, по време на маневра за изпреварване на друг автомобил, е блъснал велосипед, който се е движил пред него. След удара 32-годишният колоездач е починал на място. \r\nПри друго произшествие, в района над кв. „Виница“, по пътя за Кичево, е пострадал моторист – румънски гражданин. Той е настанен в болнично заведение с опасност за живота. От полицията допълниха, че в града също е регистриран тежък инцидент с пострадал, който е с контузии, но няма опасност за живота му.\r\nМарияна ВАЛЕНТИНОВА", "date": "2017.09.04", "title": "Варна: 32-годишен велосипедист е загинал при инцидент по стария път от Бургас за Варна"}
{"url": "http://www.focus-news.net/news/2017/09/04/2432209/haskovo-okolo-6-000-dka-suhi-trevi-i-hrasti-sa-izgoreli-pri-pozhar-kray-selo-mladinovo.html", "text": "Около 6 000 дка сухи треви и храсти са изгорели при пожар край свиленградското село Младиново вчера. Това съобщиха от пресцентъра на Областна администрация - Хасково. Пожарът избухна вчера след обяд край свиленградското село Младиново. Две огнища от двете страни на селото обхванаха огромни територии и застрашиха крайните къщи на населеното място. Високите температури и изключителни силният южен вятър допълнително затрудниха гасенето и овладяването на стихията. Единият фронт на пожара обхвана 1 000 декара площ и унищожи сухи треви, пасища и храсти. Второто огнище се разрази много бързо и унищожи над 5 000 декара площи със сухи треви и храсти, лозя и овощни градини. Първоначалните огледи показват, че отново причина за запалването е почистване на пасища и човешка небрежност. През цялата нощ на терена работеха 9 противопожарни автомобила и 4 високопроходими коли Горското предприятие. Огнеборците успяха да спрат пламъците на 50 метра от крайните къщи и до евакуация на населението не се стигна. Спасена бе и близка гора. Тази сутрин ситуацията край Младиново е спокойна. На място дежурят 3 противопожарни автомобила.", "date": "2017.09.04", "title": "Хасково: Около 6 000 дка сухи треви и храсти са изгорели при пожар край село Младиново"}
{"url": "http://www.focus-news.net/news/2017/09/04/2432210/die-presse-noviyat-generalen-sekretar-na-osse-shte-bade-predstaven-ofitsialno-vav-viena.html", "text": "Новият генерален секретар на Организацията за сигурност и сътрудничество в Европа (ОССЕ) ще бъде представен официално в понеделник, 4 септември, съобщава австрийският ежедневник Die Presse.\r\nВъв Виена Томас Гремингер ще представи своите приоритети и планове за следващите месеци. Швейцарецът бе избран за поста от 57-те членки на ОССЕ в средата на юли. \r\nНовият генерален секретар, който бе швейцарски посланик в ОССЕ  в периода между 2010 г. и 2015 г., се счита за строител на мостове между Изтока и Запада. Гримингер се отличи особено в кризата в Украйна по време на швейцарското председателство на ОССЕ през 2014 г., когато ръководеше седмичните срещи във Виена. \r\nПозицията на генералния секретар на ОССЕ остана вакантна в продължение на седмици заради спор в редиците на организацията. Кризата в ръководството бе преодоляна  в рамките на среща в Мауербах край Виена на 11 юли. Понастоящем Австрия е председател на ОССЕ, припомнят от редакцията. Тереза Герова", "date": "2017.09.04", "title": "Die Presse: Новият генерален секретар на ОССЕ ще бъде представен официално във Виена"}
{"url": "http://www.focus-news.net/news/2017/09/04/2432211/plovdiv-taksi-izgorya-v-kvartal-karshaka.html", "text": "Такси изгоря в квартал \"Кършака\" в Пловдив тази нощ, предаде репортер на Радио „Фокус”-Пловдив. Не са ясни причините за запалването на автомобила, паркиран в близост до контейнер за отпадъци. Изгоряла е още една кола в съседство. Инцидентът възникна около 3 часа през нощта. Противопожарният автомобил пристигна на място за по-малко от 10 минути и погаси пожара. Няма пострадали хора, нанесени са само материални щети по автомобилите.\r\nЦветана ТОНЧЕВА", "date": "2017.09.04", "title": "Пловдив: Такси изгоря в квартал \"Кършака\""}
{"url": "http://www.focus-news.net/news/2017/09/04/2432212/ria-novosti-v-seul-otkrivat-priznatsi-za-podgotovkata-na-novo-raketno-izpitanie-v-severna-koreya.html", "text": "Южнокорейските военни са забелязали признаци на подготовка за ново ракетно изпитание от режима в Пхенян, предава РИА Новости, като се позовава на агенция Yonhap.\r\nВ Сеул допускат, че този път Северна Корея може да проведе изпитание на междуконтинентална балистична ракета. Според южнокорейските военни по този начин Пхенян се стреми „да покаже на САЩ, че разполага с ядрени оръжия“.\r\nПо оценка на южнокорейските власти последното изпитание на режима в Пхенян е на бомба, три пъти по-мощна от тази, която американците са хвърлили над Хирошима през 1945 г. .Тереза Герова", "date": "2017.09.04", "title": "РИА Новости: В Сеул откриват признаци за подготовката на ново ракетно изпитание в Северна Корея"}
{"url": "http://www.focus-news.net/news/2017/09/04/2432213/credissimo-balgariya-e-nay-populyarniyat-publichen-viber-akaunt-v-balgariya.html", "text": "Credissimo България е най-популярният публичен Viber акаунт в България, съобщиха от пресцентъра на Credissimo България. За по-малко от месец Credissimo стана компанията с най-популярен публичен акаунт във Viber. Благодарение на изключително успешния стикер пакет , представен на глобално ниво, дружеството успя да привлече над 400 000 последователи, което го превърна в един от най-посещаваните акаунти в страната. \r\nВ средата на месец август, компанията предложи на потребителите на популярната чат платформа, собствен пакет стикери, озаглавен „Стига глупости“. Към днешна дата, той се радва на изключителен интерес - свален е от близо половин милион потребители и е използван в почти 5 милиона съобщения. Чрез стикер пакета, Credissimo представи нова стикер функционалност за Балканите – позволяваща на ползвателите му, бързо и удобно да посетят уеб страницата на компанията за , където да заявят желаната от тях сума на преференциални условия и с допълнителни отстъпки.\r\n„Огромният интерес към стикерите „Стига глупости“ и нашия публичен акаунт са доказателство, че успяваме да създадем комуникация на привлекателен за потребителите език. Планираме съвсем скоро да предложим този канал и на клиентите ни в Македония, където вярваме, че отново ще постигнем впечатляващи резултати. Чрез ключови партньорства с технологични гиганти като, Viber, ще продължаваме да надскачаме очакванията на потребителите и да предлагаме бърз и лесен достъп до услугите на компанията“, каза г-н Янков, изпълнителен директор на компанията.\r\nВ публичния си акаунт Credissimo България, компанията предлага полезна информация като съвети за изграждане на добри финансови навици, идеи как да пестим пари без това да тежи на семейния бюджет, интересни истории на успешни българи, както и актуална информация за своите продукти и услуги. \r\nВ края на миналата година, Credissimo представи първия чатбот в света за заявяване на кредит във Facebook Messenger, разработен от екипа на компанията. Съвсем скоро се очаква дружеството да предложи своя чатбот SIMO и на потребителите на Viber. Чрез него последователите на Credissimo ще могат да заявят кредит с помощта на виртуален асистент. Процесът ще е значително по-бърз, по-удобен и по-достъпен от други традиционни форми на кандидатстване. \r\nПубличният акаунт на Credissimo е поредният социален профил на компанията, който допълва силното онлайн присъствие на ФинТек лидера в социалните мрежи. Официалната Facebook страница на компанията, успя да се превърне в най-голямата финансова страница в България с над 160 000 фена, а Instagram акаунтът на дружеството наброява над 2 300 последователи, с което се явява най-следваният профил в платформата, изпреварващ дори традиционните банкови институции. \r\nСтанете и вие част от публичния акаунт на компанията, както и не пропускайте да свалите безплатния стикер пакет „Стига глупости“ .", "date": "2017.09.04", "title": "Credissimo България е най-популярният публичен Viber акаунт в България"}
{"url": "http://www.focus-news.net/news/2017/09/04/2432214/haskovo-obshtina-haskovo-podkrepya-kampaniyata-podari-nadezhda-vmesto-tsvete-za-koyato-sabira-stredstva-za-bolni-detsa.html", "text": "Община Хасково подкрепя кампанията „Подари надежда вместо цвете за...“, която е инициирана от майки на деца в хасковски детски градини и училища и събира средства за болни деца. Това съобщиха от пресцентъра на Община Хасково.\r\nИдеята е в първи учебен ден 15 септември, вместо да подаряват цветя на учителите си, децата да предостават средства заделени за букети в специални кутии. Събраните суми ще бъдат за лечението на четири хасковски деца, за които в момента текат кампании. Според майките на 15 септември се дават много следства за букети, които само за няколко дни увяхват и се изхвърлят. А същите средства могат да бъдат изключително важни за да се спаси живота на хасковски деца. Писма с призив за вкюлчване в кампанията ще бъдат разпратени до всички училища и детски градини в общината. \r\nВ ход са кампании за набиране на средства за:\r\nИванина Иванова на 3 години, която е с диагноза тумор в мозъка, оперирана е успешно, но терапията продължава. \r\nДарителската сметка: \r\nИван Демирев Иванов\r\nБанка: ЦКБ\r\nIBAN: BG14CECB979040C1845200\r\nBIC: CECBBGSF\r\nКристиян Милчев на 4 години с диагноза прогресивна мускулна дистрофия тип Дюшен. За лечението му в Турция са необходими 32 000 долара.\r\nДарителската сметка:\r\nBIC UNCRBGSF\r\nIBAN BG65UNCR70001522974851\r\nТитуляр: Кристиян Милчев\r\nДани на 11 години с диагноза прогресивна мускулна дистрофия тип Дюшен, нуждае се от средства за лечение в клиника в Турция.\r\nДарителската сметка:\r\nМилена Димитрова Бялкова - Иванова \r\nЦКБ АД Клон Хасково \r\nIBAN: BG59 CECB 9790 40D4 7095 00 \r\nBIC: CECBBGSF\r\nНиколета Корондилева на 17 години с диагноза сарком на Юинг, п ретърпяла множество операции, продължава терапията.\r\nДарителската сметка:\r\nРосица Вълкова Ленкова\r\nПощенска банка BG66BPBI 7926 106 4334 801\r\nBIC: BPBIBGSF", "date": "2017.09.04", "title": "Хасково: Община Хасково подкрепя кампанията „Подари надежда вместо цвете за...“, която събира стредства за болни деца"}
{"url": "http://www.focus-news.net/news/2017/09/04/2432215/politologat-parvan-simeonov-i-upravlyavashti-i-opozitsiya-pokazvat-zhelanie-za-borba-s-koruptsiyata-no-tarsyat-i-politicheski-dividenti.html", "text": "И управляващи, и опозиция демонстрират желание за борба с корупцията, но същевременно търсят и политически дивиденти. Това коментира пред Радио „Фокус“ политологът Първан Симеонов. „Стилът, който БСП възприе от няколко месеца насам, е стил на много остра опозиционна риторика. Този стил се харесва и на ГЕРБ по една елементарна причина – когато има двама ярки съперници на политическия терен, и двата електората са мобилизирани. Затова ГЕРБ с желание влиза в тази битка, която ще наблюдаваме постоянно в следващите месеци. Когато има ярки управляващи и опозиция, се мобилизират и двата лагера и така БСП и управляващите изземат политическото говорене, присвояват си го напълно, а останалите някак си заглъхват, маргинализират се по естествен път. Затова двете формации ще продължат по този път на теза и контратеза“, посочи той\r\nПо думите на политолога Първан Симеонов опозицията трудно може да се представи за морален коректив на управляващите. Той допълни още, че по темата \"корупция\" в очите на българите едва ли има невинни партии.", "date": "2017.09.04", "title": "Политологът Първан Симеонов: И управляващи, и опозиция показват желание за борба с корупцията, но търсят и политически дивиденти"}
{"url": "http://www.focus-news.net/news/2017/09/04/2432216/sofiya-vazstanoveno-e-dvizhenieto-vav-vsichki-lenti-v-parvi-tunel-na-avtomagistrala-lyulin-v-posoka-sofiya.html", "text": "Възстановено е движението във всички ленти в първи тунел на автомагистрала \"Люлин\", в посока София. Това съобщиха от пресцентъра на Агенция \"Пътна инфраструктура\".", "date": "2017.09.04", "title": "София: Възстановено е движението във всички ленти в първи тунел на автомагистрала \"Люлин\", в посока София"}
{"url": "http://www.focus-news.net/news/2017/09/04/2432217/plovdiv-zapochva-rekonstruktsiya-na-okolovrastnoto-shose-na-grada.html", "text": "Започва реконструкция на Околовръстното шосе на Пловдив. Това съобщиха за Радио „Фокус”-Пловдив от Областна администрация Пловдив.  По този повод ще се проведе пресконференция от 11.00 часа в сградата на Областната администрация. На срещата ще присъстват представители на Агенция \"Пътна инфраструктура\" и проектантите. След пресконференцията областният управител Здравко Димитров ще направи инспекция на извършваните ремонтни дейности на Асеновградско шосе.\r\nЦветана ТОНЧЕВА", "date": "2017.09.04", "title": "Пловдив: Започва реконструкция на Околовръстното шосе на града"}
{"url": "http://www.focus-news.net/news/2017/09/04/2432218/targovishte-predstaviteli-na-pp-gerb-prisastvaha-na-sabora-v-selo-buhovtsi.html", "text": "В село Буховци се проведе Тракийският фолклорен събор „Фисека пее“. Това съобщиха от пресцентъра на ПП ГЕРБ. Сред официалните гости на събитието бяха народният представител от ПП ГЕРБ д-р Венка Стоянова, кметът на община Търговище д-р Дарин Димитров, общински съветници. Над 150 участници от областите Добрич, Русе, Шумен и Търговище представиха пред публиката в центъра на селото тракийски песни, танци и обичаи. Народният представител д-р Венка Стоянова поздрави организаторите на събитието, като им пожела здраве и успехи, и да продължават да популяризират уникалността на българския фолклор. Съборът се провежда за осми път, като организатор на проявата е Народно читалище „Развитие – 1906“ в село Буховци.", "date": "2017.09.04", "title": "Търговище: Представители на ПП ГЕРБ присъстваха на събора в село Буховци"}
{"url": "http://www.focus-news.net/news/2017/09/04/2432219/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Новият генерален секретар на Организацията за сигурност и сътрудничество в Европа (ОССЕ) ще бъде представен официално в понеделник, 4 септември, съобщава австрийският ежедневник Die Presse.\r\nВъв Виена Томас Гремингер ще представи своите приоритети и планове за следващите месеци. Швейцарецът бе избран за поста от 57-те членки на ОССЕ в средата на юли. \r\nНовият генерален секретар, който бе швейцарски посланик в ОССЕ  в периода между 2010 г. и 2015 г., се счита за строител на мостове между Изтока и Запада. Гримингер се отличи особено в кризата в Украйна по време на швейцарското председателство на ОССЕ през 2014 г., когато ръководеше седмичните срещи във Виена. \r\nПозицията на генералния секретар на ОССЕ остана вакантна в продължение на седмици заради спор в редиците на организацията. Кризата в ръководството бе преодоляна  в рамките на среща в Мауербах край Виена на 11 юли. Понастоящем Австрия е председател на ОССЕ, припомнят от редакцията.\r\n***  Промените в трудовото законодателство на Франция, които президентът Еманюел Макрон представи миналата седмица, може да хвърли сянка – макар и лека, по време на двудневното му посещение в Атина. Причината – мерките, обявени от Париж, са диаметрално противоположни на позициите на гръцкия премиер Алексис Ципрас по въпроса, коментира електронното издание Ekathimerini.\r\nФренското правителство обяви, че промените имат за цел справяне с масовата безработица и трансформирането на страната в по-конкурентна сила на световния пазар. \r\nПромените във Франция са в ярък контраст с левичарските идеи на управляващата в Гърция партия СИРИЗА. Някои от правителствените съветници заявиха, че щеше да бъде по-добре, ако Макрон бе обявил реформата в трудовото законодателство след посещението си в Гърция. \r\nНезависимо от това, очакванията за посещението в Атина са високи, тъй като Ципрас се стреми да укрепи отношенията с Париж като противовес на строгите мерки, произтичащи от Берлин.\r\nФренските власти казват, че целта на посещението, което ще се състои в периода 7-8 септември,  е да се изпрати послание, че еврозоната се нуждае от дълбоки реформи.\r\n*** След последните арести на германски граждани в Турция министърът на външните работи на ФРГ Зигмар Габриел призова за ответен отговор на действията на Анкара, пише националният ежедневник Die Zeit. \r\nСпоред първия дипломат на Берлин миналото е показало, че „само икономическият натиск помага срещу Турция“, поради което Германия ще затегне съветите за пътуване в страната и ще намали икономическата помощ за нея. „Ще поговорим и с други в Европа да направят същото“, увери германският социалдемократ. \r\nВъпреки че преговорите за турското членство в Европейския съюз са „до голяма степен фарс“, Габриел все пак се противопостави на преустановяването им. Вицеканцлерът на ФРГ посочи турския президент Реджеп Тайип Ердоган като отговорен за отчуждаването. „Той се опитва да създаде впечатление сред гражданите си, че германците и европейците се отдалечават от Турция. В действителност той отдалечава Турция от Европа с главоломна скорост“, увери германският външен министър. \r\nНа фона на новото изостряне на двустранните отношения между Берлин и Анкара, турският външен министър Мевлют Чавушоглу отправи нови атаки към федералното германско правителство. Германия се разстройва, когато турските власти предприемат мерки срещу превратаджиите. „Какво да кажем за това?“, заяви Чавушоглу пред местни медии. \r\nПо данни на агенция DHA арестуваните миналия четвъртък са германски граждани от турски произход, заподозрени в предполагаема връзка със събитията в Турция от юли 2016 г. Те са обвинени в поддръжка на гюленисткото движение, което според Анкара е организирало опита за държавен преврат.\r\n*** Полицията в Кошице задържа активист, обвинен за премахването на комунистически символи от паметниците в словашкия град, съобщава вестник The Slovak Spectator.\r\nСъгласно разпространените данни, художникът Любош Лоренц е отстранил общо осем чукове и сърпове от паметници на жертвите от Втората световна война. \r\nЛоренц е арестуван още на 30 август заради разрушаване на обект, включен в списъка на културните паметници на Кошице, разкри говорителят на полицията Яна Месарова.\r\n„Ако някой смята, че паметникът или неговите символи са опозоряващи, той или тя трябва да избере законния начин да коригира това\", категорична бе Месарова. „Защото всяко неправомерно действие може да бъде коригирано само чрез законни средства, а не чрез нарушаване други закони\", допълни говорителят на правоохранителните органи.\r\n***Агент на „Ислямска държава“ се е опитал да убеди журналист под прикритие, да извърши нападение на Лондонския мост, пише The Scottish Herald. Това се е случило една година преди на знаковото място да бъдат убити осем души.\r\nОт BBC заявиха, че един от журналистите им, е бил подканван от заподозрения да нападне Лондонския мост. Екстремистът му е казал, че това може да бъде свършено от сам човек или група.\r\nСъщият агент е разкрил различни терористични наръчници за действие в „даркнет“ , включително и инструкции стъпка по стъпка относно това как да се направи бомба или фалшив самоубийствен колан. Имало е илюстровани обяснения как да се нападне жертва с нож.\r\nОт BBC казаха, че изнесените детайли приличат много на това, което се случи година по-късно на Лондонския мост, където тримата нападатели бяха застреляни от полицията, след като убиха осем и раниха десетки.\r\n„Властите бяха наясно с връзката ни с терористичната организация“, заяви репортерът под прикритие.\r\n***", "date": "2017.09.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/04/2432220/pregled-na-osnovnite-temi-v-shumenskiya-pechat.html", "text": "„Най-ранното селище в Североизтока се намира край Върбица“, е водеща тема във вестник „Шуменска заря“. Археологическите находки от селищната могила край Върбица доказват интензивен живот и културни връзки с племената на юг от Стара планина. \r\n„Гроздоберът започна. Качеството на елитните  сортове е отлично, цените са без промяна“, е друго заглавие от първа страница. С очакване за много добра реколта от лозята започна гроздоберът в региона. От днес прибират бели сортове в масивите под южния склон на  Шуменското плато. Между селата Троица и Хан Крум се отглеждат повече от десет вида елитни сортове. \r\n„Подменят част от уличните лампи в община Шумен“, пише още вестникът. Повредените улични лампи на територията на община Шумен ще бъдат поетапно подменени. Това съобщи кметът Любомир Христов. „Мащабните  ремонти на шуменските улици започват днес“, информира ежедневникът. В началото на седмицата ще се работи по улица “Индустриална” в промишлената зона на града. Строителните дейности там ще се извършват в участъка от ул. “Дедеагач” до път I-7. \r\n„Констатирани са 5 нарушения на санитарно-охранителната зона на язовир „Тича” през последния месец“, съобщава всекидневникът. Проверките са извършени по суша и вода, като са обходени и е направен оглед на всички заливи и ръкави на язовира. „Приоритетите на шуменските депутати през новия парламентарен сезон“, е озаглавена стр. 3 в броя.  Какви са приоритетите на шуменските депутати- д-р Румен Генов от ГЕРБ, Иван Иванов от БСП и Нигяр Джафер от ДПС. \r\n„Шумен изпраща състезател в първата европейската младежка олимпиада по информатика“, е акцент от стр. 4 в броя. Осмокласникът Марин Йорданов, възпитаник на школа A & B – Шумен, отива на първата европейска младежка олимпиада по информатика. Мястото си в националния отбор Марин заслужи след успешни класирания през годината. През 2017 г. той е спечелил два златни и един бронзов медал от състезания по информатика. \r\n„Видими резултати от работата на кметския екип на община Никола Козлево“, пише вестникът. По проект “Красива България“, със съфинансиране от бюджета на община Никола Козлево, са извършени основни ремонти на читалището в с. Цани Гинчево и ДГ „Здравец“ в с. Църквица, съобщиха от общинската администрация. \r\n„Фотодокументална изложба представя лъва като български национален символ“, информира изданието. От днес до 29 септември в шуменската Регионална библиотека „Стилиян Чилингиров” може да бъде разгледана гостуващата фотодокументална изложба „Лъвът – българският национален символ през епохата на Възраждането”. \r\n„Шумен бе домакин на Дни на руската култура“, е акцент от стр. 5 в броя. За седемнадесети път Шумен бе домакин на Дните на руската култура, организирани от Съюза на писателите на Москва, Международния съюз на писателите „Св. св. Кирил и Методий“ и  Славянското дружество „Васил Друмев”.", "date": "2017.09.04", "title": "Преглед на основните теми в шуменския печат"}
{"url": "http://www.focus-news.net/news/2017/09/04/2432221/vratsa-sluzhiteli-na-pozharnata-sa-se-otzovali-na-7-signala-vav-vrazka-s-buryata-v-grada.html", "text": "Вчера, за времето от 12.00 часа до 17.00 часа, служители на РСПБЗН - Враца са се отзовали на 7 сигнала за оказване на техническа помощ по време и след ураганния вятър над град Враца. Това съобщиха от ОДМВР - Враца. Извършени са дейности по отстраняване на паднали дървета и клони.", "date": "2017.09.04", "title": "Враца: Служители на пожарната са се отзовали на 7 сигнала във връзка с бурята в града"}
{"url": "http://www.focus-news.net/news/2017/09/04/2432222/afp-yuzhna-koreya-i-sasht-shte-razgarnat-dopalnitelni-sredstva-za-protivoraketna-otbrana-sreshtu-phenyan.html", "text": "Южна Корея и САЩ ще разположат допълнителни средства за противоракетна отбрана в отговор на ядрения тест на режима в Пхенян,съобщи в понеделник министърът на отбраната на Сеул, предава AFP.\r\nПо вътрешната граница на Корейския полуостров вече е разгърната системата THAAD, но в изявление от военното ведомство на Сеул се казва, че „четитри оставащи изстрелващи устройства скоро ще бъдат разположени, за да се противопоставят на нарастващата ядрена и ракетна заплаха от Севера“. .Тереза Герова", "date": "2017.09.04", "title": "AFP: Южна Корея и САЩ ще разгърнат допълнителни средства за противоракетна отбрана срещу Пхенян"}
{"url": "http://www.focus-news.net/news/2017/09/04/2432223/sliven-34-godishna-zhena-s-opasnost-za-zhivota-postradala-pri-paten-intsident-e-nastanena-v-mbal-d-r-ivan-seliminski.html", "text": "12 пострадали при пътно-транспортни произшествия са преминали през Спешното отделение на МБАЛ „Д-р Иван Селимински“-Сливен от 1 до 3 септември. Седем са приети в болницата, четирима от тях са настанени в Отделението по реанимация. Това съобщиха от лечебното заведение. В най-тежко състояние е жена на 34 години. Тя е със съчетана травма на глава и гърди, претърпяла е операция на корема. Към момента пациентката е с опасност за живота. \r\nДруга жена, на 35 години, също настанена в реанимация, е с травма на глава и счупени крайници. 13-годишно момиче е със съчетана травма на гърди, таз и бедра. 27-годишен мъж е с травма на гърди, корем и таз. Мъжът, блъснат от автомобил по време на рали „Сливен“, е настанен в Отделението по хирургия с контузия на гръден кош и едно счупено ребро. 61-годишен мъж е в Отделението по ортопедия със счупване на подбедрицата. Тази сутрин е приета 60-годишна жена с лицева травма, получена при пътен инцидент.\r\nМъжът, блъснат от автомобил по време на рали „Сливен“, е настанен в Отделението по хирургия с контузия на гръден кош и едно счупено ребро. 61-годишен мъж е в Отделението по ортопедия със счупване на подбедрицата. Тази сутрин е приета 60-годишна жена с лицева травма, получена при пътен инцидент.", "date": "2017.09.04", "title": "Сливен: 34-годишна жена с опасност за живота, пострадала при пътен инцидент, е настанена в МБАЛ „Д-р Иван Селимински“"}
{"url": "http://www.focus-news.net/news/2017/09/04/2432224/ruse-ogranicheno-e-dvizhenieto-po-pat-ii-23-ruse-chervena-voda-v-uchastaka-ot-km-0-do-km-3-poradi-padnal-elektricheski-stalb.html", "text": "Ограничено е движението по път II-23 Русе - Червена вода, в участъка от км 0 до км 3, поради паднал електрически стълб. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут непосредствено до пътя.", "date": "2017.09.04", "title": "Русе: Ограничено е движението по път II-23 Русе - Червена вода, в участъка от км 0 до км 3, поради паднал електрически стълб"}
{"url": "http://www.focus-news.net/news/2017/09/04/2432225/pregled-na-osnovnite-temi-vav-varnenskiya-pechat.html", "text": "„Парите за бул.“Васил Левски“ идват в сряда“, е заглавие от първа страница в днешния брой на варненския вестник „Черно море“. Един от главните приоритети в момента от инфраструктурните проекти е изграждането на магистрала „Хемус“. Това каза министър- председателят Бойко Борисов край Варна. Той се срещна на форум с делегати от цялата страна от младежката структура на ГЕРБ. По думите му АМ „Хемус“ е жизненоважна за страната ни. Премиерът увери, че вече се работи по лотовете на аутобана до Ловеч и Търговище. Очаквания- та на управляващите са в рамките на мандата изграждането на пътя да подмине Велико Търново в посока Дунав. \r\n„Новият проектозакон на управляващите е обсъждан с евроинституции и НПО-та“, е друго заглавие в броя. Една партия се оценява, когато управлява, а не когато е в опозиция. БСП имаше възможност, когато беше на власт, да приеме и да приложи антикорупционни закони, но прие само един. Законът от 2008 г. напълно оневинява корупцията в държавата, а не се бори с нея. Това каза министър-председателят Бойко Борисов край Варна. Той даде уверение, че проектозаконът, предложен от ГЕРБ сега, е бил подложен на широко обсъждане и е получил одобрение от евроинституции и неправителствените организации. \r\n„Валери Симеонов: Бизнесът вече е по-дисциплиниран“, е друга тема в броя. 14 милиона лева повече са приходите от ДДС през юни и юли спрямо същия период на миналата година, коментира във Варна вицепремиерът Валери Симеонов. Той участва в заседание на областния координационен щаб по туризъм. Симеонов заяви, че хората ще преценят дали проверките за шум дават резултат. Вицепремиерът от- беляза, че морската вода е чиста по цялото Черноморие и няма нито едно нарушение в показателите. Констатацията на всички институции е, че бизнесът вече е по- дисциплиниран. \r\n„Европейската комисия набира 6000 стажанти от ЕС за IT сектора“, информира изданието. Нов пилотен проект на Европейската комисия (ЕК) дава шанс на 6000 стажанти от Европей-ския съюз (ЕС) да добият умения за работа с цифрови и информационни технологии. Програмата ще стартира през януари 2018 година, а с приоритет при селектирането на участниците ще бъдат тези, които са се обучавали в специалности от хуманитарния профил. Това разкри българският еврокомисар с ресор „Цифрова икономика и общество“ – Мария Габриел, край Варна пред делегати от цялата страна на младежката структура на ГЕРБ. Стажантската програма Digital opportunity internship (“Цифрова възможност за стаж”) има за цел да повиши образоваността на младите хора в тази сфера. Стажовете са с времетраене 4-6 месеца и ще бъдат провеждани в предприятия, осъществяващи дейности, свързани с тези технологии. Надявам се тази инициатива да се развива в дългосрочен план и още много млади хора да успеят да се възползват от нея, каза още Мария Габриел. \r\n„Веселин Божков: Няма заглушаване на нито едно местно и национално радио“, четем още в броя. Според председателя на Комисията за регулиране на съобщенията Веселин Божков няма заглушаване на нито едно местно и национално радио. Това стана ясно по време на организирана приемна на звеното в Областната управа. На срещата присъстваха областният управител Стоян Пасев, както и кметове и кметски наместници от областта. По думи- те на Божков проблем представляват малкото честотни назначения. \r\n„Цената на рибата скача от таксата за течаща вода“, е друга тема в изданието днес. Високите такси, специално за ползване на течаща вода от реките, правят цената на изкуствено отглежданата риба неконкурентна, въпреки по-добрите й вкусови качества, алармират производители на аквакултури. Има два вида такси според Закона за водите: за водоползване и за водовземане. В язовирите е само за водоползване и се определя на декар за садково стопанство и то плаща не повече от 50-100 лева годишно. Докато нашите стопанства на реки, където се прави заустване и водата се отклонява към тях, плащат до 100 000 лева такса за водовземане, заяви за в. „Черно море” д-р Йордан Господинов, изпълнителен директор на рибарското сдружение БГ ФИШ. Той прави сметка, че само от несправедливо високата такса цената на рибата, отглеждана в течаща вода, скача с по 20-30 стотинки за килограм, спрямо тази от садковите стопанства в язовирите, която няма толкова добри вкусови качества.", "date": "2017.09.04", "title": "Преглед на основните теми във варненския печат"}
{"url": "http://www.focus-news.net/news/2017/09/04/2432226/ministar-nikolay-nankov-shte-poseti-katar-za-ofitsialna-tseremoniya-po-otkrivaneto-na-pristanishte-hamad.html", "text": "Министърът на регионалното развитие и благоустройството Николай Нанков ще е гост на официалната церемония по откриването на пристанище „Хамад“ – един от най-значимите инфраструктурни проекти в Катар. Това съобщиха от пресцентъра на Министерство на регионалното развитие и благоустройството. Събитието ще се състои на 5 септември. \r\nВ рамките на посещението си в Катар министър Нанков ще проведе срещи с министъра на транспорта и комуникациите Джасим Сейф Ахмед Ал-Сулаити и с министъра на общините и околната среда Мохамед Ал-Румейхи.", "date": "2017.09.04", "title": "Министър Николай Нанков ще посети Катар за официална церемония по откриването на пристанище „Хамад“"}
{"url": "http://www.focus-news.net/news/2017/09/04/2432227/varna-okrazhnata-prokuratura-zadarzha-za-srok-do-72-chasa-mazh-obvinyaem-za-darzhane-s-tsel-razprostranenie-na-blizo-400-g-heroin.html", "text": "С постановление на прокурор в Окръжната прокуратура във Варна за срок до 72 часа е бил задържан 43-годишният Стефан Я., който бил привлечен като обвиняем за държане с цел разпространение на високорискови наркотични вещества. Това съобщиха от пресцентъра на Апелативна прокуратура - Варна. На 1 септември 2017 г. по сигнал криминалистите от ОД на МВР установяват, че Стефан Я. държи високорискови наркотични вещества без надлежно разрешително. При претърсване в дома на 43-годишния мъж и са намерени и иззети близо 400 грама хероин, 0.23 грама марихуана и почти 8 грама амфетаминопроизводни. \r\nВнесено е и искане от Окръжната прокуратура във Варна във Варненския окръжен съд на обвиняемия да бъде взета мярка за неотклонение „Задържане под стража“. Престъплението, за което Стефан Я. е привлечен като обвиняем, се наказва с лишаване от свобода от 2 до 8 години и глоба от 5 000 до 20 000 лева.   \r\nДнес състав на Варненския окръжен съд ще разгледа искането на Окръжната прокуратура във Варна.", "date": "2017.09.04", "title": "Варна: Окръжната прокуратура задържа за срок до 72 часа мъж, обвиняем за държане с цел разпространение на близо 400 г хероин"}
{"url": "http://www.focus-news.net/news/2017/09/04/2432228/pravdasarbiya-srabski-eksperti-osporvat-klasatsiyata-koya-armiya-na-balkanite-e-nay-silnai-sarbite-harvatite-ili-balgaritei.html", "text": "Под заглавие \"Коя армия на Балканите е най-силна? Сърбите, хърватите или българите?\", белградският \"Правда\" публикува коментар на експерти на годишната класация на Globalfirepower. \r\nИзданието твърди, че констатацията на Globalfirepower за бойните способности на хърватската армия, поставена на 68-мо място от общо 133 страни включени в класацията, които са по-големи от тези на сръбската армия, на 83-то място, са предизвикали бурна дискусия коя армия на Балканите е най-силна.\r\nСпоред международната организация балканските държави са класирани по следния начин - Турция е на осмо място, след Япония и преди Германия, Гърция е на 28-мо място, след Испания и преди Швеция, Румъния е на 42-ро място, след Етиопия и преди Нигерия, България е на 67-мо място - след Белгия и преди Хърватия, Хърватия изпреварва Афганистан, Сърбия е на 83-то място - след Грузия и преди Шри Ланка, Албания е на 90-то място, след Камбоджа и преди Катар, Словения е на 113-то място, след Таджикистан и преди Нигер, Босна и Херцеговина е на 121-во място, след Габон и преди Македония, а Македония изпреварва Доминиканската република.\r\n\"Правда\" цитира мнението на военния анализатор Андрей Млакар, според който \"критериите на Globalfirepower, които са общо над 55, до голяма степен са неясни и отнемат или дават предимство на определени страни\". Млакар смята, че класацията не отчита наличието на ядрено въоръжение и толерира страните с излаз на море, като принизява бойните възможности на армиите на страните, които нямат морска граница, въпреки че разполагат с речни флоти\".\r\nВъпреки това, според него, класирането на бойната способност на армиите на балканските държави е относително реално, като въпросът за това коя армия в Западните Балкани е най-силна - българската, сръбската или хърватската остава открит. \r\nМлакар прави забележката, че военните възможности на Словения и Хърватия са засилени заради членството им в НАТО, но правейки паралел с армиите на прибалтийските държави - Литва, Латвия и Естония спрямо Русия, не смята, че те допринасят съществено за повишаване ефективността на Североатлантическия алианс..Тереза Герова", "date": "2017.09.04", "title": "\"Правда\"(Сърбия): Сръбски експерти оспорват класацията \"Коя армия на Балканите е най-силна? Сърбите, хърватите или българите?\""}
{"url": "http://www.focus-news.net/news/2017/09/04/2432229/sport-sam-kueri-se-klasira-za-chetvartfinal-na-us-open.html", "text": "Сам Куери е първият американец от 2011 г. насам, който се класира за четвъртфиналите на Откритото първенство на САЩ след победа срещу германеца Миша Зверев с 6:2,6:2,6:1. Мачът между двамата продължи 76 минути – най-бързата игра в основната схема при мъжете на тазгодишното издание на турнира. \r\nЗа място на полуфиналите Куери ще играе срещу Кевин Андерсън от ЮАР.", "date": "2017.09.04", "title": "Спорт: Сам Куери се класира за четвъртфинал на US Open"}
{"url": "http://www.focus-news.net/news/2017/09/04/2432230/veliko-tarnovo-svishtov-shte-bade-etapen-domakin-v-66-ta-mezhdunarodna-koloezdachna-obikolka-na-balgariya.html", "text": "За първи път град Свищов е избран за домакин на етап от Международното колоездачно състезание, съобщават от пресцентъра на Общината. Днес ще бъдат пробягани два полуетапа и колоната ще пристигне около 17.51 часа в крайдунавския град Свищов. На централния площад, пред сградата на Общината състезателите ще приключат III етап от колоездачната обиколка. Те ще бъдат посрещнати тържествено, ще бъдат настанени в хотел и ще им се предоставят всички условия за отдих и възстановяване на силите. IV-ти етап от обиколката ще продължи утре в 15.00 часа, от централния площад „Алеко“, пред сградата на Община Свищов.\r\nОстаналите три етапа с дължина от 440 километра ще бъдат в южната част от страната, а Обиколката ще завърши в Пловдив на 9 септември.\r\nОрганизаторите споделят, че няма да липсват интересни моменти заложени в маршрута, поради разнотипния релеф на България.\r\nСедем са етапните градове, които ще имат уникалната възможност да домакинстват на повече от 140 колоездачи и техните екипи, и Свищов е един от тях. Общо около 850 километра ще изминат участниците в 66-ата колоездачна обиколка на България, която стартира на 3 септември от София. Надпреварата ще премине в нетрадиционен вариант от две части, като във всяка една от тях ще има отделен победител. В обиколката се очаква да участват около 24 отбора от над 16 държави. Българските колоездачи са разделени в 4 отбора, като единият от тях е Националният отбор по колоездене на България. Сред състезателите ще бъде и националният шампион на България по индивидуално бягане по часовник и първият българин взел участие в Обиколката на Италия Николай Михайлов.\r\nПрограма на 66-ата Международна колоездачна обиколка на България е следната:\r\n1 част обиколка на Северна България:\r\n- I етап – София – Троян – 3 септември – 160 километра;\r\n- II етап – Троян – Плевен – 4 септември – 66 километра;\r\n- III етап – Плевен – Свищов – 4 септември – 71 километра;\r\n- IV етап – Свищов – Елена – 5 септември – 111 километра;\r\n- 6 септември – почивен ден в Елена;\r\n2 част обиколка на Южна България:\r\n- V етап – Елена – Ивайловград – 7 септември – 235 километра;\r\n- VI етап – Ивайловград – Стара Загора – 8 септември – 147 километра;\r\n- VII етап – Стара Загора – Пловдив – 9 септември – 58 километра.", "date": "2017.09.04", "title": "Велико Търново: Свищов ще бъде етапен домакин в 66-та Международна колоездачна обиколка на България"}
{"url": "http://www.focus-news.net/news/2017/09/04/2432231/gabrovo-selata-chehlevtsi-i-orlovtsi-i-chast-ot-ulgen-nikolov-v-gabrovo-shte-badat-bez-voda-poradi-avarii.html", "text": "Заради извършване на аварийни ремонти без вода до 17.00 часа ще останат селата Чехлевци и Орловци и част от ул.“Ген. Николов“ в Габрово. Това съобщиха за Радио „Фокус“ – Велико Търново от „Водоснабдяване и канализация“ – Габрово.\r\nПоради продължителното засушаване и намаления дебит на водоизточниците е въведен режим на водоподаване в севлиевските села Гъбене, Яворец, Камещица, Музга, Смиловци, Борско, Драгановци, Драгиевци, Новаковци. Вода се подава през ден от 17.00 часа до 8.00 часа на следващия ден. Забранява се ползването на питейна вода за напояване и други цели, различни от питейно-битови.\r\nОт 1 септември е въведен режим на водоподаване в селата Влайчовци, Здравковец, Междене и Узуните, както следва: с. Здравковец – 48 часа има вода Горен край, след това 48 часа има вода Долен край на селото; село Влайчовци – 4 дни няма вода, 1 ден има вода. За селата Междене и Узуните вода се подава през 24 часа. Пускането и спирането стават в 09.00 часа.\r\nПоради продължителното засушаване и намаления дебит на водоизточниците и по предложение на кметския наместник на село Лесичарка, ВиК – Габрово въведе режим на водоподаване в село Велковци. Вода се подава от 8.00 до 14.00 часа за високите части на селото, а от 14.00 до 20.00 часа за ниските части на селото.\r\nВъв връзка с намаления дебит на местните водоизточници и по предложение на кметския наместник е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода няма да се подава. Пускането и спирането стават в 09.00 часа.\r\nНадежда КРЪСТЕВА", "date": "2017.09.04", "title": "Габрово: Селата Чехлевци и Орловци и част от ул.“Ген. Николов“ в Габрово ще бъдат без вода поради аварии"}
{"url": "http://www.focus-news.net/news/2017/09/04/2432232/sofiya-dvizhenieto-po-avtomagistrala-trakiya-se-osashtestvyava-samo-v-izprevarvashtata-lenta-v-uchastaka-ot-km-37-do-km-38-v-posoka-burgas-poradi-remontni-deynosti.html", "text": "Движението по автомагистрала \"Тракия\" се осъществява само в изпреварващата лента, в участъка от км 37 до км 38, в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.09.04", "title": "София: Движението по автомагистрала \"Тракия\" се осъществява само в изпреварващата лента, в участъка от км 37 до км 38, в посока Бургас, поради ремонтни дейности"}
{"url": "http://www.focus-news.net/news/2017/09/04/2432233/sz-v-germaniya-e-izdadeno-ofitsialno-preduprezhdenie-za-opasnost-sled-avariya-s-iztichane-na-himikali.html", "text": "Пожарната служба във федералната германска провинция Рейнланд-Пфлац издаде официално предупреждение за опасност, след като авария в Лангенфелд доведе до изтичане на химикали, съобщава баварският вестник Die Sueddeutsche Zeitung.\r\nЖителите на засегнатия район са предупредени да държат прозорците и вратите на домовете си плътно затворени, както и да изключат климатичните си системи. \r\nИнцидентът се случи в ранните часове на понеделник в завод, разположен между Дюселдорф и Кьолн. Към момента не са известни повече подробности за аварията. Тереза Герова", "date": "2017.09.04", "title": "SZ: В Германия е издадено официално предупреждение за опасност след авария с изтичане на химикали"}
{"url": "http://www.focus-news.net/news/2017/09/04/2432234/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Влайков купил пистолета в деня на инцидента“. Лазар  Влайков, с чийто пистолет  6-годишно  момченце  улучи  смъртоносно собственик  на заведение във  Виноградец, е купил фаталното оръжие в деня на инцидента. Това било и първото му използване, разкриха запознати със случая.  Бойният пистолет е бил законно   притежаван, малко преди това председателят на Общинския съвет в Септември си е изкарал разрешително за носенето му. След инцидента, при който  на  място  загина 47-годишният Атанас Тонкев, срещу Влайков не е повдигнато обвинение.\r\nИзданието информира и за „Опасни отпадъци в Панагюрище“. Огромно количество опасни отпадъци се съхраняват незаконно в склад в Панагюрище.  Намират се на околовръстното шосе, на метри от жилищни сгради и в общ двор с шивашки цех вече седем месеца. Варелите са заели площ от над  1300  квадратни  метра.  Какво  има вътре, не е ясно. Някои от тях са със  символи за опасно, запалимо и отровно  съдържание. Фактите са констатирани от проверяващите инспектори на общината в Панагюрище и на РИОСВ-Пазарджик.\r\n„Полицията нащрек за убиеца на Катя“, става ясно от материал на втора страница. Полицията в Пазарджишко е на крак заради 43-годишния Георги  Генов, който  вечерта в петък вечер уби съпругата си на оживено кръстовище в Пещера и изчезна. Всички пътища в региона са завардени от патрулки. Предупредени са и дирекциите на Вътрешното министерство съседните области – Пловдив, София, Благоевград и Смолян. Бе  разпространена снимка и на семейната кола на Генови, с която Георги е отишъл в Пещера, за да говори с жена си. Автомобилът е сребриста „Мазда“ с номер РА3115КА.", "date": "2017.09.04", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/04/2432235/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-septemvri.html", "text": "„Софийска вода” временно ще прекъсне водоснабдяването в някои части на столицата на 5 септември. Това съобщиха от пресцентъра на дружеството.\r\nНа 5 септември 2017 г. (вторник), във връзка с изпълнение на строително-монтажни работи на ул. 108 кв. „Обеля“ II, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n бл. 268, бл. 269, бл. 271, бл. 273, бл. 272, ул. 275\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 30 ДКЦ.\r\nНа 5 септември 2017 г. (вторник), във връзка с подмяна на сградно водопроводно отклонение на ул. „Св. св. Кирил и Методий“, с. Иваняне община „Банкя“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: с. Иваняне.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада на с. Иваняне.\r\nНа 5 септември 2017 г. (вторник), във връзка с подмяна на сградно водопроводно отклонение на ул. „Уилям Гладстон“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nпо ул. „Уилям Гладстон“ от бул. „Витоша“ до ул. „Ангел Кънчев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уилям Гладстон“ ъгъла с ул. „Христо Белчев“.\r\nНа 5 септември 2017 г. (вторник), във връзка с реконструкция на уличен водопровод на ул. „Старата чешма“ в с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nпо ул. „Варовита“ от ул. „Старата чешма“ до ул. „Маркова ливада“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Варовита“.\r\nНа 5 септември 2017 г. (вторник), във връзка с реконструкция на уличен водопровод на ул. „Враня“ жк. „Банишора“, се налага спиране на водоподаването от 9:00  до 20:00 часа на клиентите на „Софийска вода”, живеещи в района на:\r\nпо ул. „Враня“ от ул. „Димитър Петков“ до ул. „Перник“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Перник“.\r\nНа 5 септември 2017 г. (вторник), във връзка с диагностика на уличен водопровод в кв. „Абдовица“, се налага спиране на водоподаването от 9:30  до 21:30 часа на клиентите на „Софийска вода”, живеещи в района на:\r\n№226, №227, №228, №229, №230, №225, №231, №233, №240, №234, №235, №236, №237, №238.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  кв. „Абдовица“ №241.\r\nНа 5 септември 2017 г. (вторник), във връзка с подмяна на сградно водопроводно отклонение на ул. „Първа Българска армия“, кв. „Военна рампа“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nпо ул. „Проф. Иван Георгов“ от ул. „Локомотив“ до река „Суходолска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Иван Георгов“ ъгъла с ул. „Локомотив“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството .", "date": "2017.09.04", "title": "„Софийска вода” временно ще прекъсне водоснабдяването в някои части на столицата на 5 септември"}
{"url": "http://www.focus-news.net/news/2017/09/04/2432236/shumen-prodalzhava-otstranyavaneto-na-opasnite-darveta-v-grada.html", "text": "Продължава отстраняването на опасните дървета в Шумен, съобщиха от пресцентъра на Общината. Днес ще се работи по премахването и извозването на три тополи на ул. „Ген. Скобелев“ в района на бензиностанцията срещу \"Тежкия полк\" в посока север. Ще бъдат изрязани още две тополи – едната вляво, другата вдясно по улица „Ген. Скобелев“ след кръстовището с улица „Васил Априлов“ в посока север. От 5 септември от 8.30 до 16.00 часа започне премахването  на 18 опасни тополи край река Енчова по улица „Марица“ в участъка от улица „Васил Друмев“ до улица „Климент Охридски“. Изрязването на дърветата в тази част на града трябва да приключи на 10 септември. При неблагоприятни климатични условия на посочените дати премахването ще се извърши през следващите дни.", "date": "2017.09.04", "title": "Шумен: Продължава отстраняването на опасните дървета в града"}
{"url": "http://www.focus-news.net/news/2017/09/04/2432237/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма”: четем „Абитуриентка заловена да шофира дрогирана, безработен с мотор „счупи“ дрегера с 3.45 промила“. В регионалния ежедневник се уточнява, че момичето е от Дупница, а мъжът с. Пастра, община Рила. \r\nДруго заглавие в изданието гласи: „Ток от печка удари 53-г. жена от Петричко, тя започна да халюцинира“. В изданието допълват, че на мястото на инцидента веднага е пристигнала линейка от ФСМП – Сандански, спешните медици оказали първа помощ на пострадалата. \r\nИ още от страниците на вестника: „Таксиметров автомобил помете 7-годишно в Ново Лески“. По темата се посочва, че инцидентът е станал в събота, малко след 20.00 часа. Детето се е отървало само с леки наранявания.\r\nВодеща тема в други ежедневник на Югозапада - „Вяра“, е: „Екокатастрофа: Тонове умряла риба застлаха брега на Струма, строители изместиха коритото на реката край Бобошево“. По темата се уточнява, че притеснени граждани са сигнализирали за случващото се, тъй като са останали потресени от гледката. \r\nДруго заглавие във вестника е: „Пропада пътят от Рилския манастир към гроба на св. Иван Рилски“. На страниците на ежедневника се уточнява, че АПИ не се ангажира с конкретни срокове, инж. Дончо Атанасов: Знаем за проблема, при осигурени финанси го започваме веднага.", "date": "2017.09.04", "title": "Преглед на основните теми в благоевградския печат"}
{"url": "http://www.focus-news.net/news/2017/09/04/2432238/montana-16-godishno-momche-e-zaginalo-a-21-godishen-mazh-e-s-opasnost-za-zhivota-sled-katastrofa-na-pat-iii812-selo-spanchevtsi-grad-varshets.html", "text": "16-годишно момче е загинало, а 21-годишен мъж е с опасност за живота след катастрофа на път III–812 село Спанчевци - град Вършец. Това съобщиха от ОДМВР - Монтана. На 3 септември 2017 г., около 00.15 часа, е получен сигнал за ПТП на пътя между село Спанчевци и град Вършец. На място е изпратен дежурен автопатрул на РУ - Вършец, който установил, че на път III–812 е катастрофирал лек автомобил \"Фиат Мареа\" с монтанска регистрация, собственост на 69-годишна жителка на град Вършец. На мястото на водача е намерен заклещен внукът на собственичката - 21-годишен мъж с инициали Г. Е. от гр. Вършец. В близост до автомобила, лежащ на пътното платно, е открит труп на мъж, който по-късно е разпознат като 16-годишен жител на гр. Вършец. Сформирана е дежурна оперативна група на РУ - Вършец и е уведомен сектор \"Специализирани оперативни дейности” при РДПБЗН - Монтана за изпращане на специализиран автомобил за изваждане на водача от катастрофиралия автомобил. Водачът е изваден от автомобила с множество травми по цялото тяло и е транспортиран в МБАЛ - Монтана, с опасност за живота. При извършения оглед на местопроизшествието в тъмната част на денонощието е установено, че лекият автомобил е бил с посока на движение от с. Спанчевци към гр. Вършец. След десен завой е напуснал пътното платно вдясно и е реализирал ПТП в крайпътни дървета, след което се е върнал на пътното платно, при което от него изпаднал трупа на пътника от гр. Вършец. Встрани от него в канавка е намерена и откъсната дясната ръка на пътника от мишницата надолу, а водачът е останал заклещен в автомобила. \r\nНа водача не е извършвана проверка с техническо средство за употреба на алкохол поради тежкото му състояние.\r\nДо момента не са установени данни за участие на друго МПС в настъпилото ПТП, причините за неговото настъпване, както и данни за други пострадали. Тялото на пътника е транспортирано със специализиран транспорт до МБАЛ - Монтана за аутопсия.\r\nПо случая е образувано досъдебно производство в РУ - Върщец срещу неизвестен извършител по чл. 343, ал. 1, б. \"в\" от НК. Предстои в светлата част на денонощието да бъде извършен повторен оглед на местопроизшествието и провеждане на оперативно-издирвателни мероприятия и процесуално-следствени действия за установяване на лица, на които са известни факти и обстоятелства около ПТП-то.\r\nРаботата по случая продължава РУ Вършец.", "date": "2017.09.04", "title": "Монтана: 16-годишно момче е загинало, а 21-годишен мъж е с опасност за живота след катастрофа на път III–812 село Спанчевци - град Вършец"}
{"url": "http://www.focus-news.net/news/2017/09/04/2432239/shumen-zapochvat-mashtabni-remonti-na-ulitsite-v-grada.html", "text": "Започват мащабни ремонти на улиците в Шумен. Това съобщиха от пресцентъра на Общината. В началото на седмицата ще се работи по улица “Индустриална” в промишлената зона на града. Строителните дейности там ще се извършват в участъка от ул. “Дедеагач” до път I-7. Няма да се спира движението на автомобили и от общинската администрация призовават шофьорите да спазват  временната организация и вертикалната сигнализация, която ще бъде поставена, докато текат ремонтните работи. В списъка за ремонтно-възстановителни дейности за 2017 година са предвидени 40 улици в Шумен и  кварталите „Мътница“, “Макак” и “Дивдядово”. \r\nПри допълнително възникнала необходимост ще бъдат включени и нови улици. Ще се работи на местата с нарушена настилка, като на най-компрометираните участъци ще се направи машинно преасфалтиране, което ще гарантира по-голяма дълготрайност на извършените ремонти. От миналата година общината въведе изискването за двугодишна гаранция към пътно-строителните фирми, с които сключва договор за рехабилитация на уличната мрежа. Автомагистрали “Черно море” ще извърши аварийните ремонти на уличната мрежа в Шумен и кварталите „Дивдядово“, „Макак“ и „Мътница“. Поръчката е на стойност 720 000 лева, като ремонтните дейности ще продължат до изчерпване на предвидените средства.", "date": "2017.09.04", "title": "Шумен: Започват мащабни ремонти на улиците в града"}
{"url": "http://www.focus-news.net/news/2017/09/04/2432240/das-rheinische-post-okolo-20-hil-dushi-podpisaha-petitsiya-za-prodalzhavane-na-razsledvaneto-na-katastrofata-na-dzharmanuings.html", "text": "Близки, приятели и роднини на жертвите на разбития във Френските Алпи самолет на „Джърмануингс“ събраха 20 хил. подписи за продължаване на разследването на най-тежката авиокатастрофа в историята на Германия, съобщава вестик Das Rheinische Post. \r\nФранк Ноак от Хале е инициирал петицията преди около месец. Начинанието му е подкрепено от около 70 души, загубили свои близки в трагичния инцидент. „Нямахме за цел да съберем конкретен брой подписи“, признава Ноак, загубил дъщеря си в катастрофата от март 2015 г. \r\nПри инцидента във Френските Алпи загинаха 150 души. Според разследването, пилотът е разбил умишлено машината на „Джърмануинг“. По-късно стана известно, че той е имал психическо заболяване преди години, но разрешителното му за извършване на полети не е било отнето. Разследването бе прекратено през януари тази година. \r\nНо Ноак и другите опечалени семейства не искат делото да приключи по този начин. Петицията има за цел да гарантира, че ще започнат допълнителни разследвания. Според Ноак трябва да бъдат дадени разяснения за действията на други лица, имащи отношение към трагедията. Например, ролята на лекарите трябва да бъде разгледана по-отблизо. В своята петиция роднините изискват повече проверки на пилотите преди допускането им в гражданската авиация. Тереза Герова", "date": "2017.09.04", "title": "Das Rheinische Post: Около 20 хил. души  подписаха петиция за продължаване на разследването на катастрофата на „Джърмануингс“"}
{"url": "http://www.focus-news.net/news/2017/09/04/2432241/stara-zagora-v-kazanlak-be-otkrit-13-tiyat-svetoven-kongres-po-trakologiya-drevna-trakiya-mit-i-realnost.html", "text": "В Казанлък бе открит 13-тият Световен конгрес по тракология „Древна Тракия: мит и реалност“, предаде кореспондент на Радио „Фокус“. Приветствие към участниците в научния форум поднесе кметът на Община Казанлък Галина Стоянова, като подчерта, че конгресът не случайно се провежда в Казанлък – свещено място проучвано от редица изтъкнати учени в областта на тракологията, което ще продължи да бъде проучвано и в бъдеще. „Конгресът е изключително важно събитие за нас като домакини. След провежданет му в различните европейски столици, за първи път той се провежда извън София, в Долината на тракийските царе“, каза Галина Стоянова. Тя заяви, че за да бъде Долината това, което е, заслуги имат много учени, археолози, музейни работници от Националния археологически институт с музей към БАН, на Българска академия на науките, на Министерство на културата. Тя изтъкна и заслугите на казанлъчани, които заедно с общинското ръководство полагат усилия за социализирането и консервирането на обектите в Долината така, както изискват правилата и историята.\r\nКонгресът бе открит от проф. Васил Николов. Той изтъкна, че от трите конгреса, на които е домакинствала България, този в Казанлък е най-добре посетеният. Проф. Николов благодари на всички институции спомогнали организирането на научния форум, който се провежда под егидата на ЮНЕСКО. Той припомни и редица имена на учени допринесли за развитието на науката за траките. Професор Николов обърна внимание и на факта, че конгресът се провежда неслучайно в Казанлък: „Това е много подходящо място за провеждането на този конгрес. В Казанлъшката долина са проучвани и се проучват паметници със световно значение за тракологията“.\r\n„Продължавайте откритията в същия дух, защото траките трябва да бъдат изучавани всеки ден. Това, което днес ни изглежда като магия, чрез вашите открития ще наложи логиката на историята“, каза в приветствието си зам.-министърът на културата Амелия Гешева, която прочете Поздравителен адрес от името на министъра на културата Боил Банов към участниците в конгреса. Приветствено слово от името на ЮНЕСКО поднесе и Искра Андреева, генерален секретар на България за ЮНЕСКО.\r\nКонгресът ще продължи своята работа в дните от днес до 7 септември. Над 200 са участниците в него. Ще бъдат представени над 120 доклада и 41 постера. Казанлъшкото участие на конгреса ще бъде в лицето на археолога от ИМ „ Искра“ Меглена Първин. Докладите ще бъдат изнесени на четири места – в залите на ИМ „ Искра“, в Музея на розата, в Младежкия дом и залата на ул. „Искра“ 4. \r\nОрганизатори на проявата са Институт по Балканистика с Център по тракология при БАН, Нционален археологически институт с музей при БАН, СУ „Св. Климент Охридски“, а съорганизатори са Община Казанлък и ИМ „Искра“.\r\nСлавяна ГАЙДАРОВА", "date": "2017.09.04", "title": "Стара Загора: В Казанлък бе открит 13-тият Световен конгрес по тракология „Древна Тракия: мит и реалност“"}
{"url": "http://www.focus-news.net/news/2017/09/04/2432242/dha-vapreki-politicheskite-problemi-mezhdu-ankara-i-berlin-germaniya-prodalzhava-da-e-na-parvo-myasto-v-iznosa-na-turtsiya.html", "text": "Германия запазва водещата си позиция в турския износ и през август, независимо от ескалацията на политическото напрежение и непрекъснато прехвърчащите искри по трасето Анкара-Берлин, предаде информационната агенция Догу хабер ажансъ (ДХА). Данните изнесе председателят на Общото събрание на турските износители (TİM) Мехмет Бююкекши. „През август за Германия беше осъществен износ на стойност 1 млрд. и 310 млн. ЩД. По този начин повече от 10% от общия ни износ през август е към Германия. В сравнение със същия месец на миналата година увеличението е с 11.3%. Изключително положително и радващо е, че възникналите на политическата сцена проблеми през август не се отразиха негативно върху нашия износ.”, посочва още председателят на TİM, цитиран от ДХА. Георги Димов", "date": "2017.09.04", "title": "ДХА: Въпреки политическите проблеми между Анкара и Берлин: Германия продължава да е на първо място в износа на Турция"}
{"url": "http://www.focus-news.net/news/2017/09/04/2432243/radoslav-simeonov-istorik-v-dobrichkata-epopeya-za-parvi-pat-v-svoyata-nay-nova-istoriya-balgarite-sa-prinudeni-da-se-srazhavat-sreshtu-osvoboditelite-si.html", "text": "Рано сутринта на 5 септември 1916 г. обединените руско-румънски сили правят опит да сломят съпротивата на бранителите на Добрич, но са решително отблъснати. За първи път в своята най-нова история българите са принудени да се сражават срещу своите бивши освободители. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Това е една дилема, пред която нито една друга армия не е била изправена. Нашето командване в навечерието на сблъсъка с руснаците с основание се притеснява от факта, че е възможно българските войници да не сложат оръжие пред руснаците“, посочи той. „Мисля, че за разлика от други исторически времена, тогава нашите предци са били напълно наясно с факта, че руските войски идват не за да освободят Добруджа, както е било през Освободителната Руско-турска война от 1877-1878 г., а за да подпомогнат румънците в  намеренията им отново да завладеят областта“, коментира Радослав Симеонов. „За да мотивира подчинените си, ген. Колев се обръща към тях с думите - „Кавалеристи, Бог ми е свидетел, че съм признателен на Русия затова задето ни освободи, но питам какво дирят казаците в Добруджа? Ще ги бием, ще ги прогоним като всеки враг, който пречи на националното обединение на нашия народ““, посочи историкът и допълни, че това са знаменателни думи, които неслучайно са изписани на издигнатия в Добрич през 2016 г. паметник на генерала. „Неговата позиция е позиция на един истински български патриот, който поставя любовта към Родината, над чувството за признателност към Русия. Такава е позицията и на почти целия офицерски корпус, независимо от това, че голяма част от него са именно руски възпитаници, които сега трябва да вдигнат оръжие срещу своите учители по оръжие“, каза още Радослав Симеонов.\r\nБиляна ИВАНОВА", "date": "2017.09.04", "title": "Радослав Симеонов, историк: В „Добричката епопея“ за първи път в своята най-нова история българите са принудени да се сражават срещу освободителите си"}
{"url": "http://www.focus-news.net/news/2017/09/04/2432244/vratsa-nivoto-na-reka-dunav-se-e-ponizhilo-s-15-sm-pri-oryahovo.html", "text": "Нивото на река Дунав се е понижило с 15 см при Оряхово през последното денонощие, като водният стоеж там е 37 см, съобщават от Хидрометеорологична станция-Ново село. Равнището на реката при нови село се е понижило с 3 см и водният стоеж е 79 см. Нивото на Дунав край Видин е 116 см, там понижението е с 8 см. При Лом стойностите на речното ниво са 129 см., водният стоеж се е понижил с 14 см за денонощието. Температурата на водата край Ново село е 22,8 градуса, край Оряхово е 23,8 градуса.", "date": "2017.09.04", "title": "Враца: Нивото на река Дунав се е понижило с 15 см при Оряхово"}
{"url": "http://www.focus-news.net/news/2017/09/04/2432245/predsedatelyat-na-pg-na-gerb-tsvetan-tsvetanov-v-krastava-darzhavata-shte-otstoyava-obshtestveniya-interes-po-kazusa-s-volframovata-mina.html", "text": "Тази среща я правим след избори, за да покажем, че за разлика от останалите политици, ние от ГЕРБ не забравяме нашите избиратели след изборите. Когато има политическа воля като тази на правителството на Бойко Борисов, полагаме усилия да решим проблема с пътя от Велинград. Това заяви председателят на Парламентарната група на ГЕРБ и заместник-председател на партията Цветан Цветанов по време на срещата си с жителите на село Кръстава, които поскаха от него съдействие за ремонт на местния път, съобщиха от пресцентъра на ПП ГЕРБ. „24-километровата отсечка сега е част от горския фонд и трябва да се извади от там, за да продължи асфалтирането на останалите 12 километра. Трябва да се възползваме и от европейската солидарност, когато пътят бъде прехвърлен към общината. Отпуснахме 50 000 лева от държавния бюджет за пътя до Крастава. Допълнително община Велинград ще дофинансира ремонта“, подчерта Цветанов. Той пое ангажимент до края на мандата на ГЕРБ пътят да бъде готов.\r\nДругият голям проблем, който жителите на Кръстава поставиха пред Цветан Цветанов беше волфрамовата мина. „Проблемът с мината е голям. Концесията е от 2009 година. В момента полагаме максимални  усилия този прекрасен район да се запази. Ако има мина няма да има туризъм във Велинград. Последиците ще са големи и за горския фонд  и за земеделието“, обясни заместник-председателя на ГЕРБ. Цветанов бе категоричен, че държавата ще отстоява обществения интерес. „Няма цена, когато ти съсипваш живота на местните хора. Затова аз съм благодарен на министър Нено Димов, че прие присърце проблема, както и на кмета на Велинград Костадин Коев. Ще се съобразим с вашата воля, с волята на жителите на Велинград и с волята на инвеститорите в туризма в региона“, каза още Цветанов пред жителите на Кръстава.", "date": "2017.09.04", "title": "Председателят на ПГ на ГЕРБ Цветан Цветанов в Кръстава: Държавата ще отстоява обществения интерес по казуса с волфрамовата мина"}
{"url": "http://www.focus-news.net/news/2017/09/04/2432246/tass-stranite-ot-briks-osadiha-provedenoto-ot-severna-koreya-yadreno-izpitanie.html", "text": "Лидерите на страните от БРИКС (Бразилия, Русия, Индия, Китай и Република Южна Африка) осъждат решително ядреното изпитание, проведено от Северна Корея в неделя, и призовават за пряк диалог в кризата на Корейския полуостров. Това се казва в декларация, приета в понеделник от лидерите на „петорката“, предава TACC.\r\n„Решително осъждаме проведеното от Северна Корея ядрено изпитание. Изразяваме дълбока загриженост във връзка с неотслабващото напрежение около оставащия дълго време ядрен проблем на Корейския полуостров и подчертаваме, че той може да бъде решен само с мирни средства и чрез пряк диалог между всички заинтересовани страни“, се казва в документа, публикуван на официалната интернет страница на Кремъл. Тереза Герова", "date": "2017.09.04", "title": "ТАСС: Страните от БРИКС осъдиха проведеното от Северна Корея ядрено изпитание"}
{"url": "http://www.focus-news.net/news/2017/09/04/2432247/odmvr-pazardzhik-prodalzhava-izdirvaneto-na-44-godishniya-georgi-genov-koyto-ubi-saprugata-si-v-peshtera.html", "text": "Областната дирекция на МВР (ОДМВР) в Пазарджик продължава издирването на 44-годишния Георги Генов Пазарджик, който уби съпругата си (жена на 41 години) в центъра на Пещера, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. Мъжът е заподозрян като извършител на тежко криминално престъпление в Пещера. По последни данни се е придвижвал с лек автомобил „Мазда“, сребрист металик с регистрационен номер PA 3115 KA. От ОДМВР призовават, ако някой забележи издирваното лица, автомобила или разполага с информация за тяхното местонахождение, незабавно да съобщи за това на телефон 112 или в най-близкото полицейско управление.„Фокус“ припомня, че на  1 септември малко след 19.30 часа в Районно управление на МВР-Пещера е получен сигнал от граждани, че на кръстовище в града лежи жена в безпомощно състояние. Пристигналите на място органи на реда и медици установяват, че жената е с наранявания от остър предмет в областта на тялото. Въпреки усилията на лекарите тя е починала. За работа по случая незабавно бил сформиран екип от криминалисти, разследващ полицай, експерти, полицейски и младши-полицейски инспектори. Установена е самоличността на починалата – жена на 41 години от Пазарджик. Уведомена е Окръжната прокуратура в Пазарджик. В хода на разследването е изяснено, че по всяка вероятност семеен скандал между жертвата и съпруга й е в основата на спречкването и последвалото намушкване. Нападателят е успял да избяга с автомобил. Установени са свидетели на престъплението, извършен е оглед на местопроизшествието.\r\nАлбена ЖИЛЕКОВА", "date": "2017.09.04", "title": "ОДМВР-Пазарджик: Продължава издирването на 44-годишния Георги Генов, който уби съпругата си в Пещера"}
{"url": "http://www.focus-news.net/news/2017/09/04/2432248/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Пожарната служба във федералната германска провинция Рейнланд-Пфлац издаде официално предупреждение за опасност, след като авария в Лангенфелд доведе до изтичане на химикали, съобщава баварският вестник Die Sueddeutsche Zeitung.\r\nЖителите на засегнатия район са предупредени да държат прозорците и вратите на домовете си плътно затворени, както и да изключат климатичните си системи. \r\nИнцидентът се случи в ранните часове на понеделник в завод, разположен между Дюселдорф и Кьолн. Към момента не са известни повече подробности за аварията.\r\n*** След последните арести на германски граждани в Турция министърът на външните работи на ФРГ Зигмар Габриел призова за ответен отговор на действията на Анкара, пише националният ежедневник Die Zeit. \r\nСпоред първия дипломат на Берлин миналото е показало, че „само икономическият натиск помага срещу Турция“, поради което Германия ще затегне съветите за пътуване в страната и ще намали икономическата помощ за нея. „Ще поговорим и с други в Европа да направят същото“, увери германският социалдемократ. \r\nВъпреки че преговорите за турското членство в Европейския съюз са „до голяма степен фарс“, Габриел все пак се противопостави на преустановяването им. Вицеканцлерът на ФРГ посочи турския президент Реджеп Тайип Ердоган като отговорен за отчуждаването. „Той се опитва да създаде впечатление сред гражданите си, че германците и европейците се отдалечават от Турция. В действителност той отдалечава Турция от Европа с главоломна скорост“, увери германският външен министър. \r\nНа фона на новото изостряне на двустранните отношения между Берлин и Анкара, турският външен министър Мевлют Чавушоглу отправи нови атаки към федералното германско правителство. Германия се разстройва, когато турските власти предприемат мерки срещу превратаджиите. „Какво да кажем за това?“, заяви Чавушоглу пред местни медии. \r\nПо данни на агенция DHA арестуваните миналия четвъртък са германски граждани от турски произход, заподозрени в предполагаема връзка със събитията в Турция от юли 2016 г. Те са обвинени в поддръжка на гюленисткото движение, което според Анкара е организирало опита за държавен преврат.\r\n*** Страните от БРИКС (Бразилия, Русия, Индия, Китай и Република Южна Африка) започват в понеделник консултации в рамките на двудневна среща на върха, която ще се проведе в южния китайски пристанищен град Сямън, припомня германският национален ежедневник Die Frankfurter Allgemeine Zeitung.\r\nТемите на конференцията включват по-тясно сътрудничество между държавите от БРИКС, стимулиране на развиващите се икономики и свободната търговия.\r\nПоследният ядрен тест на Северна Корея изиграха незначителна роля в двустранните разговори, които китайският президент Си Дзинпин и руският държавен глава Владимир Путин вече проведоха в неделя вечер. В срещата на страните, които осигуряват една четвърт от световната икономическа продукция, ще участват още премиерът на Индия Нарендра Моди и президентите на Бразилия и Южна Африка, Мишел Темер и Джейкъб Зума.\r\nСрещата на високо равнище на БРИКС, която ще се проведе в периода 4-5 септември, ще позволи на лидерите на Бразилия, Русия, Индия, Китай и Южна Африка да обсъдят актуалните проблеми на дневния ред на света. Освен икономически въпроси, лидерите ще отделят и внимание на въпросите, свързани със сигурността, в това число и в контекста на антитерористичната операция в Сирия.\r\nКъм тях ще се присъединят представители на Тайланд, Мексико, Египет и Гвинея, които ще вземат участие в обсъждане на концепцията „БРИКС Плюс“ – план за възможното разширяване на блока с нови членове.\r\n*** Близки, приятели и роднини на жертвите на разбития във Френските Алпи самолет на „Джърмануингс“ събраха 20 хил. подписи за продължаване на разследването на най-тежката авиокатастрофа в историята на Германия, съобщава вестик Das Rheinische Post. \r\nФранк Ноак от Хале е инициирал петицията преди около месец. Начинанието му е подкрепено от около 70 души, загубили свои близки в трагичния инцидент. „Нямахме за цел да съберем конкретен брой подписи“, признава Ноак, загубил дъщеря си в катастрофата от март 2015 г. \r\nПри инцидента във Френските Алпи загинаха 150 души. Според разследването, пилотът е разбил умишлено машината на „Джърмануинг“. По-късно стана известно, че той е имал психическо заболяване преди години, но разрешителното му за извършване на полети не е било отнето. Разследването бе прекратено през януари тази година. \r\nНо Ноак и другите опечалени семейства не искат делото да приключи по този начин. Петицията има за цел да гарантира, че ще започнат допълнителни разследвания. Според Ноак трябва да бъдат дадени разяснения за действията на други лица, имащи отношение към трагедията. Например, ролята на лекарите трябва да бъде разгледана по-отблизо. В своята петиция роднините изискват повече проверки на пилотите преди допускането им в гражданската авиация.\r\n***", "date": "2017.09.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/04/2432249/gabrovo-na-nyakolko-signala-vav-vrazka-s-buryata-sa-reagirali-pozharnikari-v-oblastta-prez-izminaloto-denonoshtie.html", "text": "На няколко сигнала във връзка с бурята са реагирали габровските пожарникари през изминалото денонощие. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. В 21.23 часа е получено съобщение за паднали дървета на пътя между севлиевските села Кормянско и Петко Славейков. Дърветата са отстранени от екип на Районната служба в Севлиево.\r\nВ 21.40 часа е поискано съдействие за оказване на техническа помощ на главен път София – Варна на аварирал товарен автомобил. При оказване на съдействието са участвали един противопожарен автомобил и двама пожарникари от Районната служба в Севлиево.\r\nНадежда КРЪСТЕВА", "date": "2017.09.04", "title": "Габрово: На няколко сигнала във връзка с бурята са реагирали пожарникари в областта през изминалото денонощие"}
{"url": "http://www.focus-news.net/news/2017/09/04/2432250/dha-ravnosmetka-ot-kurban-bayrama-po-patishtata-v-turtsiya-100-zaginali-blizo-450-raneni-i-blizo-150-tezhki-katastrofi.html", "text": "Пътищата на Турция отново се напълниха с локви от кръв и по време на сегашния Курбан байрам, предаде информационната агенция Догу хабер ажансъ (ДХА). Печалната равносметка показва общо 148 тежки ПТП, 100 души са загинали, а други 439 са ранени. Данните са за първите 9 дни от общо обявените за неработни и празнични 10 дни за Курбан байрама и се отнасят само за територията на Турция.  Включват периода след края на работния ден на 25 август, петък, от 18.00 часа до полунощ на 3 септември, уточнява ДХА. Георги Димов", "date": "2017.09.04", "title": "ДХА: Равносметка от Курбан байрама по пътищата в Турция: 100 загинали, близо 450 ранени и близо 150 тежки катастрофи"}
{"url": "http://www.focus-news.net/news/2017/09/04/2432251/pregled-na-osnovnite-temi-vav-velikotarnovskiya-pechat.html", "text": "„За да не спрат междуселските автобуси доброволци чистят държавни пътища“, е заглавие от областния всекидневник „Янтра Днес”. Във вторник техника и работници на Павликени и Сухиндол доброволно тръгват да кастрят дървета ои пътя към балканските селца в района, съобщи кметът на Павликени инж. Емануил Манолов. Нямаме друг начин, иначе превозвачите спират автобусите и селцата ще бъдат откъснати. Макар тези шосета да са от републиканската пътна мрежа, и не е работа на общините да се занимават с тях, Павликени и Сухиндол поемат инициативата. По-голямата община се включва с техника, а по-малката с работници. Става въпрос за пътя до Горско Косово, Горско Калугерово и Бяла река, който се включва за Севлиево.\r\n“Вeликo Tъpнoвo и Кpaйoвa oткpивaт oбщи пaзapи зa фepмepи и зaнaятчии“, е друга тема от ежедневника. Пo пpoeкт зa 656 426 eвpo нa Пpoгpaмaтa зa тpaнcгpaничнo cътpyдничecтвo “Intrreg V-A – Рyмъния – Бългapия 2014 – 2020“, Вeликo Tъpнoвo и Кpaйoвa oткpивaт cъвмecтни пaзapи зa фepмepи и зaнaятчии, кoитo ce oчaквa дa бъдaт oткpити пpeз лятoтo нa cлeдвaщaтa гoдинa.  Вoдeщa opгaнизaция e Общинa Вeликo Tъpнoвo, a пapтньopи ca Аcoциaция „Димaнш“, Рyмъния, Двycтpaннa бългapo-pyмънcкa тъpгoвcкa кaмapa, Бългapия, и Нaциoнaлeн нeaтъp „Мapин Сoпecкy“- Кpaйoвa. Двeтe cтpaни cъздaвaт инoвaтивнa мpeжa FairDeal зa кoнтaкти , cдeлки и тъpгoвия нa yникaлни фepмepcки и зaнaятчийcки пpoдyкти в тpaнcгpaничния paйoн oт двeтe cтpaни нa peкa Дyнaв.\r\n“Teлeфoнeн измaмник, yбил пeнcиoнep нa зeбpa, oтивa в зaтвopa зa 4,6 гoдини“, е акцент от трета страница на ежедневника. “Нaд 300 yчeници влязoхa в клacнитe cтaи нa Спopтнoтo yчилищe“ четем на страница четвърта в изданието. “Римcкaтa иcтopия oживя кpaй Пaвликeни c aнтичнa мoдa, дpeвнa кyхня и пaзap нa poби“ пише на страница пет във всекидневника. На страница шест четем интервю с министъра на младежта и спорта Красен Кралев: „Бългapcкият шaхмaт тpябвa дa зaгъpби вpaждитe и дa въpви към oбeдинeниe“.\r\nЗаглавие от спортната страница на вестник „Янтра Днес“ гласи: “Феновете спасиха уникална купа от Италия на “Етър“ от претопяване“.\r\n„За 20 години труд в Германия нашенец ще получава 2800 евро месечна пенсия“, е заглавие от първа страница на другия областен ежедневник - “Борба“. Преди повече от две десетилетия нашенецът отишъл да си търси късмета в Германия. 57-годишният Иван Никифоров е роден в Елена и като всеки жител на възрожденското градче, носи в себе си духа на балканджия бунтар. Не можел да се примири с ниското заплащане, неуважението към работниците и кризата у нас и решил да стегне куфара за Германия. И тъй като бил с професионално образование за електротехник, чрез Агенцията по заетостта кандидатствал за работа по специалността си в страната с най-добра икономика в Европа.\r\n“Електронен пазар „Честна сделка“ за 656 хил. евро правим съвместно с румънски фермери и занаятчии“, е друга тема от ежедневника. Фермери и занаятчии от великотърновска община заедно с колегите си от Крайова ще предлагат стоки и услуги в нов електронен пазар. Платформата, която ще има директна връзка с Amazon и еBay, се създава по европроект на стойност 656 426 евро. Създатели на общата мрежа, която се нарича FairDeal („Честна сделка”), са Община Велико Търново, асоциация „Диманш” (Румъния), Двустранна българо-румънска търговска камара (България) (BCCBR) и Национален театър „Марин Сореску” – Крайова, (Румъния). Концепцията бе представена в края на миналата седмица във великотърновското кметство, а проекта презентираха Мариела Цонева – директор на дирекция „Проекти и програми“, Павел Христов – ръководител на проекта и на екипа от Община В. Търново, Александру Буреану – директор на Национален театър „Марин Сореску“, и Дору Драгомир Александру – представител на BCCBR.\r\n“Българо-мексиканска сватба в Арбанаси увенча запознанството по интернет на Димитър и Ана Линда“, “Населението на община Велико Търново се увеличи на 91 247 души, заплатата на кмета на 2600 лв.“, Лекари от МОБАЛ спасиха 14-годишно дете от Румъния“ и “Легендарният “Ориент експрес“ след 5 години отново спря в Горна Оряховица“, са други заглавия от страниците на всекидневника.\r\n“Създадоха нова шахматна федерация във Велико Търново, двама старостоличани в ръководството“, “Антъни Иванов е Спортист на месец юли, треньорът по лека атлетика Георги Гетов ще работи с него“ и “Символичен олимпийски огън даде старт на новата учебна година в Спортното училище“, са акцентите от спортната страница на изданието.", "date": "2017.09.04", "title": "Преглед на основните теми във великотърновския печат"}
{"url": "http://www.focus-news.net/news/2017/09/04/2432252/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Четири села в област Пловдив са с нарушено водоподаване заради аварии. Това съобщи за Радио „Фокус“ – Пловдив дежурният диспечер във ВиК-Пловдив. Без вода са част от домакинствата в селата Правище, Желязно, Розино и Войнягово. Работи се и по водопроводната мрежа в Асеновград на ул. „Копринарска“. Екипите отстраняват проблеми и в Пловдив, в участъка между кръстовището на бул. “Пещерско шосе“ и ул. “Царевец“.\r\nКристиян ГАРОВ", "date": "2017.09.04", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2017/09/04/2432253/blagoevgrad-23-rasteniya-ot-roda-na-kanabisa-sa-izzeti-pri-proverka-v-mestnostta-gnileshtitsa.html", "text": "23 растения от рода на канабиса са иззети при проверка в местността Гнилещица. Това съобщиха от ОДМВР - Благоевград. Вчера в местността Гнилещица, землище на град Якоруда, от полицейски служители на РУ - Разлог, в момент на поливане на около 23 бр. тревисти растения, реагиращи положително на канабис, е задържан мъж с инициали М. П. (на 48 г.) от Якоруда. При последващи оперативно-издирвателни мероприятия, от полицейските служители е извършена проверка в жилище в гр. Якоруда и прилежащи към него постройки, обитавани от лицето, където в къщата са намерени и иззети около 30 грама тревиста маса, реагираща положително на марихуана, а в питейно заведение, стопанисвано от същия, са намерени и иззети: около 150 грама марихуана, инструкции за отглеждане на марихуана и торове за наторяването ѝ. М. П. е задържан със заповед за задържане до 24 часа.", "date": "2017.09.04", "title": "Благоевград: 23 растения от рода на канабиса са иззети при проверка в местността Гнилещица"}
{"url": "http://www.focus-news.net/news/2017/09/04/2432254/mvr-trima-dushi-sa-zaginali-a-34-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 34 са ранени при 26 тежки катастрофи в страната през изминалото денонощие. Това съобщиха от пресцентъра на МВР.   Четирима от пострадалите са с опасност за живота. В столицата са станали едно тежко и 74 леки произшествия, при които ранените са трима души. От началото на годината загиналите в катастрофи в страната са 417, а ранените – 5599.", "date": "2017.09.04", "title": "МВР: Трима души са загинали, а 34 са ранени при катастрофи в страната през изминалото денонощие"}
{"url": "http://www.focus-news.net/news/2017/09/04/2432255/veliko-tarnovo-sas-7-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "Със 7 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 72 см. Температурата на водата e 23.7 градуса.\r\nДнес ще е преобладава слънчево време. След обяд ще има временни увеличения на облачността, но ще остане почти без валежи. Ще продължи да духа умерен, в Дунавската равнина и Източна България – до силен вятър от запад-северозапад и с него ще нахлува хладен въздух. Температурите ще се понижат и максималните ще са предимно между 21° и 26°.", "date": "2017.09.04", "title": "Велико Търново: Със 7 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/09/04/2432256/sport-belgiya-se-klasira-za-mondial-2018.html", "text": "Белгия спечели с 2:1 гостуването си на Гърция в мач от група „Н“ на квалификациите за Мондиал 2018 и стана първата държава от Европа, която се класира за Световното първенство по футбол в Русия. \r\nОтборът на Белгия е на първо място в група „Н“ с 22 точки. \r\nВ друг мач от групата Босна и Херцеговина победи с 4:0 при гостуването си на Гибралтар.", "date": "2017.09.04", "title": "Спорт: Белгия се класира за Мондиал 2018"}
{"url": "http://www.focus-news.net/news/2017/09/04/2432257/blagoevgrad-160-rasteniya-ot-roda-na-kanabisa-sa-izzeti-pri-proverka-v-zemlishteto-na-selo-gorna-krushitsa.html", "text": "160 растения от рода на канабиса са иззети при проверка в землището на село Горна Крушица. Това съобщиха от ОДМВР - Благоевград. На 1 септември 2017 г. в нива, находяща се в землището на село Горна Крушица, община Струмяни, от полицейски служители на РУ - Сандански, са открити около 160 броя тревисти растения. След направен полеви тест, същите са реагирали положително на канабис с общо тегло около 240 килограма.", "date": "2017.09.04", "title": "Благоевград: 160 растения от рода на канабиса са иззети при проверка в землището на село Горна Крушица"}
{"url": "http://www.focus-news.net/news/2017/09/04/2432258/blagoevgrad-sintez-ot-izkustva-be-predstaven-v-tretoto-izdanie-na-kulturni-vecheri-traditsii-i-izkustva-v-bansko.html", "text": "С демонстрация на изработване на сувенири от тъкани, декорация на топли шушони и извезване на българска бродерия, завърши третото издание на Културните вечери „Традиции и изкуства” в Банско. Това съобщиха от пресцентъра на Общината. Мария Кушлева – пазителка на банските обичаи, демонстрира как да си сътворим у дома малко красота, съобразена с традициите в старите бански къщи. Съботната вечер бе посветена на българската бродерия под вещото ръководство на Милка Цигорийна и нейната внучка Дарина. Красотата на банската мъжка песен отново прозвуча на уютния площад, скътан между църквата „Св. Троица”, паметника на Св. Паисий Хилендарски и китните бански механи, в изпълнение на фолклорна група „Банска младост”. А в сградата на Посетителския информационен център бе открита изложбата живопис и фотография от местните автори Атанас Лилов и Юлия Попова, наречена „Композиция”.\r\nПревърналите се в значимо културно събитие за планинския град, Културните вечери привличаха всяка събота и неделя през летния сезон многобройни жители и гости на курорта, любопитни да разгадаят тънкостите на местните занаяти, както и да разгледат сътвореното от ръцете на местните творци. Вечерите са включени в инициативата “Европейските дни на наследството”, към които община Банско се присъединява за поредна година. През месец септември страните на Стария континент отварят вратите на повече или по-малко познатите си културни забележителности, като организират различни инициативи и кампании за популяризиране на сътвореното от дедите ни и в търсене на неговото място в настоящето. Европейските дни на наследството е съвместна инициатива Съвета на Европа и Европейския съюз, под егидата на Министерството на културата. Официалните събития по отбелязването им ще се проведат от 27 до 30 септември 2017 г., като техен домакин тази година ще бъде град Силистра. Общоевропейската тема за 2017 г. е: „Наследство и природа: пейзаж от възможности”.", "date": "2017.09.04", "title": "Благоевград: Синтез от изкуства бе представен в третото издание на Културни вечери „Традиции и изкуства” в Банско"}
{"url": "http://www.focus-news.net/news/2017/09/04/2432259/varna-vodopodavaneto-v-selata-topoli-i-kazashko-e-narusheno-zaradi-avariya.html", "text": "Водоподаването в селата Тополи и Казашко е нарушено заради авария. Това съобщиха за Радио „Фокус“ – Варна от ВиК-Варна. Очаква се водоподаването да бъде възстановено до 15.00 часа, допълниха от дружеството. Абонати в централната част на Варна са без вода заради планов ремонт и реконструкция на ул. „Струга“. До 15.00 часа без вода ще бъдат абонатите в карето: бул. „Сливница“, ул. „Отец Паисий“, бул. „Владислав“ и ул. „Струга“. С нарушено водоподаване са още абонатите в част от кв. „Аспарухово“ –  от ж. к. „Дружба“, ул. „Г. Стаматов“ и Онкоболницата.\r\nМарияна ВАЛЕНТИНОВА", "date": "2017.09.04", "title": "Варна: Водоподаването в селата Тополи и Казашко е нарушено заради авария"}
{"url": "http://www.focus-news.net/news/2017/09/04/2432260/afp-kitay-vrachi-ofitsialna-protestna-nota-na-severna-koreya.html", "text": "Китай обяви в понеделник, че е връчил официална протестна нота на посланика на Северна Корея в страната във връзка с последния ядрен тест на режима в Пхенян, предава AFP.\r\nПекин e изразил „сериозен протест пред лицето, отговорно за посолството на Северна Корея в Китай\", заяви пред репортери говорител на китайското външнополитическо ведомство.\r\n„Китай се противопоставя на развитието на ядрената и балистичната програма на Северна Корея и е ангажиран с денуклеаризацията на полуострова. Тази позиция е добре известна, Северна Корея също я познава\", допълни говорителят на МВнР на Китай.\r\nСеверна Корея обяви в неделя, че е провела успешен тест на водородна бомба.Тереза Герова", "date": "2017.09.04", "title": "AFP: Китай връчи официална протестна нота на Северна Корея"}
{"url": "http://www.focus-news.net/news/2017/09/04/2432261/blagoevgrad-s-izpalneniya-na-dzhon-loutan-i-btr-zavarshi-tretoto-izdanie-na-the-brava-fest.html", "text": "С изпълнения на Джон Лоутън и БТР завърши третото издание на The Brava fest. Това съобщиха от пресцентъра на Община Благоевград. Кулминацията на фестивала бе химнът на месец юли, изпълнен от вечната рок банда Юрая Хийп - „July morning“. Именно вокалистът на групата Джон Лоутън, заедно с БТР и публиката, придадоха ново звучене и емоция на песента. \r\nВечерта на фестивала откри рок-кметът и приятел на благоевградското село Дъбрава Цонко Цонев, който представи продължението на своята книга „Кметълски истории“. След него атмосферата  подготвиха младите рок таланти от Музикална академия „Престо“, които припомниха хитове, направили рок музиката значима и непреходна. \r\nПо време на тридневния фестивал, жители и гости на Дъбрава, успяха да се потопят в любимия си музикален стил, благодарение на класните изпълнения на Troya Band - Macedonia, Black Rose - Благоевград, Ignore the hate, The Bullets - Greece.", "date": "2017.09.04", "title": "Благоевград: С изпълнения на Джон Лоутън и БТР завърши третото издание на The Brava fest"}
{"url": "http://www.focus-news.net/news/2017/09/04/2432262/govoritelyat-na-erdogan-izrigna-sreshtu-germaniya-populizam-i-vrazhdebnost-podhranvasht-diskriminatsiyata-i-rasizma.html", "text": "Говорителят на турското Президентство Ибрахим Калън буквално изригна срещу последните изявления и действия на  Германия спрямо Анкара, предаде информационната агенция Догу хабер ажансъ (ДХА). \r\n„Атаката срещу Турция и лично против президента Реджеп Тайип Ердоган, която пренебрегва основните и неотложни проблеми на Германия, а и на Европа, е отражение на стесняването на хоризонта вътре в самата Европа. Преклонението и съгласието с германска политика на популизъм и враждебност като основна тенденция в Европа, само по себе си и от само себе си подхранва дискриминацията и расизма.”, подчертава говорителят на Ердоган, цитиран от ДХА. Георги Димов", "date": "2017.09.04", "title": "Говорителят на Ердоган изригна срещу Германия: Популизъм и враждебност, подхранващ дискриминацията и расизма"}
{"url": "http://www.focus-news.net/news/2017/09/04/2432263/gabrovo-ogranicheno-e-dvizhenieto-po-pat-i-4-paten-vazel-detelina-sevlievo-poradi-otstranyavane-na-avariral-tezhkotovaren-avtomobil.html", "text": "Ограничено е движението по път I-4 пътен възел \"Детелина\" - Севлиево поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут през град Севлиево - разклон за село Богатово, спазвайки указанията на служителите на сектор \"Пътна полиция\".", "date": "2017.09.04", "title": "Габрово: Ограничено е движението по път I-4 пътен възел \"Детелина\" - Севлиево поради отстраняване на аварирал тежкотоварен автомобил"}
{"url": "http://www.focus-news.net/news/2017/09/04/2432264/shumen-konsultatsii-za-sastava-na-sik-za-chastichnite-izbori-za-kmet-na-kmetstvo-tsani-ginchevo-obshtina-nikola-kozlevo-shte-se-provedat-na-5-septemvri.html", "text": "Консултации за състава на секционната избирателна комисия (СИК) за частичните избори за кмет на кметство Цани Гинчево, община Никола Козлево, насрочени за 8 октомври, ще се проведат на 5 септември. Това съобщи за Радио „Фокус“-Шумен Есен Вадет, председател на Общинската избирателна комисия (ОИК) в Никола Козлево. Срещата ще се състои в сградата на общинската администрация от 14.00 часа във вторник и ще започне с проверка на документите. \r\nСъс заповед на кмета на Община Никола Козлево Ешреф Вели Реджеб за предстоящия вот в кметство Цани Гинчево е образувана една секция. Със свое решение ОИК-Никола Козлево е определила числеността, както и квотите на членовете и ръководството на СИК. Секционната комисия ще бъде в състав от 7 души. \r\n\"Справка на интернет страницата на Централната избирателна комисия сочи, че за участие в частичния вот в кметство Цани Гинчево са се регистрирали три политически формации - ГЕРБ, БСП и Българска Социалдемокрация - Евролевица\", посочи Есен Вадет. Срокът за подаване на заявление за регистрация в ОИК-Никола Козлево е до 17.00 часа на 7 септември. Регистрирането на кандидатите за кметския пост в с. Цани Гинчево трябва да стане в срок до 12 септември.\r\nИвелина ИВАНОВА", "date": "2017.09.04", "title": "Шумен: Консултации за състава на СИК за частичните избори за кмет на кметство Цани Гинчево, община Никола Козлево, ще се проведат на 5 септември"}
{"url": "http://www.focus-news.net/news/2017/09/04/2432265/polk-dimitar-nedevski-izpitanieto-na-vodorodna-bomba-otbelyazva-nov-etap-v-kampaniyata-na-severnokoreyskiya-rakovoditel-za-prevrashtaneto-na-stranata-v-yadrena-sila.html", "text": "Считам, че изпитанието на, както се предполага, водородна бомба, отбелязва още един етап в кампанията, която севернокорейският ръководител води, за да превърне страната си в ядрена сила. Това каза в интервю за Агенция „Фокус“ полк. доц. д-р Димитър Недевски - началник на катедра \"Мениджмънт на извънредните ситуации\" към Факултет \"Командно-щабен\" на Военна академия \"Георги С. Раковски\". „Този акт е сериозно нарушение на действащите резолюции на Съвета за сигурност на ООН и договорът за пълна забрана на ядрените опити. Нормално е да бъде сред водещите новини. Искам да спомена, че досега в света са извършени повече от 2000 ядрени опита, като ядрените им заряди са с тротилов еквивалент, значително по-мощен от този, с който е извършен опитът в Северна Корея. Понеже ме попитахте дали има основание за притеснение, мисля, че проведеният опит тревожи повече с това, че води до нарастване на напрежението в региона и произтичащите от това реакции“, коментира полк. Недевски. Той даде за пример факта, че Южна Корея и САЩ вече са се договорили да разгледат възможността за военен отговор на действията на Корейската народно-демократична република. \r\nЛюба АЛЕКСИЕВА", "date": "2017.09.04", "title": "Полк. Димитър Недевски: Изпитанието на водородна бомба отбелязва нов етап в кампанията на севернокорейския ръководител за превръщането на страната в ядрена сила"}
{"url": "http://www.focus-news.net/news/2017/09/04/2432266/radoslav-simeonov-istorik-bitkata-pri-dobrich-prez-1916-g-e-tragichen-bratoubiystven-sblasak-i-geroichen-epizod-v-istoriyata-ni-koyto-ne-tryabva-da-bade-premalchavan.html", "text": "Битката при Добрич е наистина един трагичен братоубийствен сблъсък, но и същевременно героичен епизод в нашата история, който не трябва да бъде премълчаван, независимо от подбудите и чувствата на описващите го. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Не българските войски са навлезли като агресор на руска територия, не нашата флота е обстрелвала Одеса, а руския черноморски флот открива убийствен огън по Варна и Балчик. Не можем да си затворим очите, да премълчим или да се правим, че това въобще не се е случило в далечната 1916 година“, заяви той. „Истината е, че българите се сражават храбро срещу руснаците, без да оказват влияние върху тях чувствата им, които те питаят към руснаците като към свои учители или освободители“, посочи историкът. „Всъщност в сраженията край Добрич Русия воюва срещу създадената от самата нея през 1878 година независима българска държава само защото последната се стреми към постигане на своето национално обединение“, уточни Радослав Симеонов. „Не мога да разбера хората, които твърдят, че са истински патриоти и историци и които същевременно продължават да създават митове,  да дезинформират и заблуждават българското обществено мнение за истината около тези събития. Според мен подобни хора са жалки и недостойни за уважение, защото в случая са водени единствено от чисто конюнктурни партийно-политически нагласи, именно заради каквито в продължение на десетилетия българите не знаеха нищо за подвига на българската кавалерия при Добрич или за стоицизма на един достоен български офицер като полковник Васил Таслаков – командир на 35-и пехотен Врачански полк“, заяви историкът. „Най-фрапиращият в това отношение пример е поведението на един всеизвестен русофил като дядо Вазов, който излива в поетична форма своето възмущение от поведението на руските войски в Добруджа и задочно се обръща към тях с въпроса какво дирят те в Добруджа и кому помагат“, посочи Радослав Симеонов. „Всъщност по думите на самия ген. Кантарджиев на 5 септември 1916 г. „се провали страшната легенда“, че българите няма да воюват срещу руснаците. Неговите бойци се държат достойно в битката и отблъскват няколко руски конни атаки. Срещу тях действа цялата руска пехотна 61-а дивизия, заедно с един руски конен полк“, каза още историкът. \r\nБиляна ИВАНОВА", "date": "2017.09.04", "title": "Радослав Симеонов, историк: Битката при Добрич през 1916 г. е трагичен братоубийствен сблъсък и героичен епизод в историята ни, който не трябва да бъде премълчаван"}
{"url": "http://www.focus-news.net/news/2017/09/04/2432267/ivan-totev-kmet-na-plovdiv-zapochvame-protsedura-za-vlivaneto-na-dkts-vi-v-mbal-sv-mina.html", "text": "Започваме процедура за вливането на ДКЦ VI в МБАЛ „Св. Мина“. Това заяви пред журналисти кметът на Пловдив Иван Тотев, предаде репортер на Радио „Фокус“-Пловдив. По думите му за целта първо трябва да се извади капитала от сградата срещу парична вноска, която ще бъде целева - за ремонт на помещения в общинското здравно заведение, за бъдещото настаняване на ДКЦ-то. Иван Тотев каза още, че през миналата седмица са проведени две срещи с представители на МБАЛ „Св. Мина“. \r\n„Предложихме колективът на болницата да изготви план-програма в рамките на 1 млн. лева. Средствата да се използват за необходимата техника и оборудване на отделенията, като по този начин да има повече приходи за болницата,“ уточни още кметът на Пловдив. Той посочи още, че очакванията на Общината са колектива от медицинския съвет на болничното заведение да изготви двугодишна програма за укрепване на финансовото състояние на болницата. „Имаме готовност  да осигурим 1 млн. лева за първата година на план-програмата“, отбеляза Иван Тотев. \r\nПредложението за сливането на  двете медицинските заведения ще бъде разгледано на сесия на Общинския съвет на 14 септември. Стана ясно също така, че Общината е предложила болница „Св. Мина“ да избере свой представител за поста „заместник-директор“, който да поеме част от ръководните функции в здравното заведение.\r\nКристиян ГАРОВ", "date": "2017.09.04", "title": "Иван Тотев, кмет на Пловдив: Започваме процедура за вливането на ДКЦ VI в МБАЛ „Св. Мина“"}
{"url": "http://www.focus-news.net/news/2017/09/04/2432268/pregled-na-osnovnite-temi-v-smolyanskiya-pechat.html", "text": "„Смолянчани, чакащи 30 години асфалт, искат да кръстят улицата им „Бойко Борисов“, е водещото заглавие на регионалния вестник „Отзвук“. Пътят не е супер, но догодина ще стане. 30 години сте чакали, ще изтърпите още половин година“ – изданието цитира кметa Николай Мелемов. Материалът продължава на страница 5-та. \r\n„Въпросът „Ще работят ли кръчмите в жилищни блокове до 23.00 часа в Смолян?“ остава висящ“, е друг акцент от челната страница. Очаква се областният управител да върне решението, с което бяха отхвърлени промените в Наредба №1. \r\nНа втора страница четем: „На протест излизат полицаи в Смолян днес“, „Кметът на Доспат иска заем, за да плати заплати на учители“, „Над 100 искат да учат за данъчни и митницари в Смолян“, „1200 лева дават на децата на Величко Чолаков за първия учебен ден“, „Министър Порожанов откри национално изложение на овце“.  \r\nНа страница четвърта е публикувано интервю с д-р Емилия Апостолова – зам.-директор на смолянската болница, озаглавено: „Едно от много тежките предизвикателства, с които се занимавам, е липсата на кадри“. \r\nНа последна страница четем: „Прехвърлянето на езерата „Рибката“ и „Лагера“ на държавата не мина в ОбС“ и „Година и осем месеца затвор за крадец, обрал фитнес зала“.", "date": "2017.09.04", "title": "Преглед на основните теми в смолянския печат"}
{"url": "http://www.focus-news.net/news/2017/09/04/2432269/fokus-makedoniya-interesat-na-grazhdanite-na-makedoniya-kam-poluchavaneto-na-balgarski-pasport-shte-namalee-sled-povishavane-na-zaplatite.html", "text": "През последните години интересът към получаването на български паспорт сред гражданите на Македония нарасна, но тази ситуация ще се промени, когато заплатите в страната бъдат увеличени, коментира скопското електронно издание „Фокус“.\r\nСпоред посредник около  70% от гражданите приемат български паспорти с цел намиране на работа в страните от ЕС, а 30% - за да се преместят да живеят в страните от Общността. \r\n„Чака се между две и две и половина години, но сега можем да ускорим процедурата за пет до седем месеца, разбира се, с доплащане. За критериите - трябва да сте македонски гражданин, да предоставите смъртен акт на човек, роден преди 1920 г., дядо, прадядо, и копие от македонски паспорт. Това е началото, а след това се нуждаем от свидетелство за съдимост, медицинско свидетелство. Произходът проучваме ние“, обяснява източникът. \r\nСпоред посредника броят на македонските граждани, които притежават български паспорт, е между 50-60 хил. души. За получаването му са необходими около 400 евро, както и пари за някои съпътстващи разходи като пътуване до София например. \r\nВ Македония има хора, които вече двадесет години посредничат на гражданите за получаването на български паспорти. Но за да бъде обърната тенденцията, стандартът на живот в Македония трябва да бъде подобрен, категоричен е източникът на изданието. \r\n„Стандартът трябва да е по-висок. Основните заплати трябва да бъдат увеличени. Да приемем, например, че чисто се получават 18 хил. денара (над 570 лева). Всички бягат от работа\", добавя събеседникът. \r\nПосредникът твърди, че на първо място македонците мислят за съществуването си и по-малко за това дали паспортът им е български или македонски. Тереза Герова", "date": "2017.09.04", "title": "„Фокус“ (Македония): Интересът на гражданите на Македония към получаването на български паспорт ще намалее след повишаване на заплатите"}
{"url": "http://www.focus-news.net/news/2017/09/04/2432270/pazardzhik-vremenno-e-ogranicheno-dvizhenieto-pri-km-68-na-avtomagistrala-trakiya-v-posoka-sofiya-poradi-patnotransportno-proizshestvie.html", "text": "Временно е ограничено движението при км 68 на автомагистрала \"Тракия\", в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут: АМ \"Тракия\" пътен възел \"Церово\" - път III-8402 село Карабунар и село Злокучене - път I-8 Белово - Костенец - пътен възел \"Мухово\" - АМ \"Тракия\".", "date": "2017.09.04", "title": "Пазарджик: Временно е ограничено движението при км 68 на автомагистрала \"Тракия\", в посока София, поради пътнотранспортно произшествие"}
{"url": "http://www.focus-news.net/news/2017/09/04/2432271/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Промените в трудовото законодателство на Франция, които президентът Еманюел Макрон представи миналата седмица, може да хвърли сянка – макар и лека, по време на двудневното му посещение в Атина. Причината – мерките, обявени от Париж, са диаметрално противоположни на позициите на гръцкия премиер Алексис Ципрас по въпроса, коментира електронното издание Ekathimerini.\r\nФренското правителство обяви, че промените имат за цел справяне с масовата безработица и трансформирането на страната в по-конкурентна сила на световния пазар. \r\nПромените във Франция са в ярък контраст с левичарските идеи на управляващата в Гърция партия СИРИЗА. Някои от правителствените съветници заявиха, че щеше да бъде по-добре, ако Макрон бе обявил реформата в трудовото законодателство след посещението си в Гърция. \r\nНезависимо от това, очакванията за посещението в Атина са високи, тъй като Ципрас се стреми да укрепи отношенията с Париж като противовес на строгите мерки, произтичащи от Берлин.\r\nФренските власти казват, че целта на посещението, което ще се състои в периода 7-8 септември,  е да се изпрати послание, че еврозоната се нуждае от дълбоки реформи.\r\n*** Под заглавие \"Коя армия на Балканите е най-силна? Сърбите, хърватите или българите?\", белградският \"Правда\" публикува коментар на експерти на годишната класация на Globalfirepower. \r\nИзданието твърди, че констатацията на Globalfirepower за бойните способности на хърватската армия, поставена на 68-мо място от общо 133 страни включени в класацията, които са по-големи от тези на сръбската армия, на 83-то място, са предизвикали бурна дискусия коя армия на Балканите е най-силна.\r\nСпоред международната организация балканските държави са класирани по следния начин - Турция е на осмо място, след Япония и преди Германия, Гърция е на 28-мо място, след Испания и преди Швеция, Румъния е на 42-ро място, след Етиопия и преди Нигерия, България е на 67-мо място - след Белгия и преди Хърватия, Хърватия изпреварва Афганистан, Сърбия е на 83-то място - след Грузия и преди Шри Ланка, Албания е на 90-то място, след Камбоджа и преди Катар, Словения е на 113-то място, след Таджикистан и преди Нигер, Босна и Херцеговина е на 121-во място, след Габон и преди Македония, а Македония изпреварва Доминиканската република.\r\n\"Правда\" цитира мнението на военния анализатор Андрей Млакар, според който \"критериите на Globalfirepower, които са общо над 55, до голяма степен са неясни и отнемат или дават предимство на определени страни\". Млакар смята, че класацията не отчита наличието на ядрено въоръжение и толерира страните с излаз на море, като принизява бойните възможности на армиите на страните, които нямат морска граница, въпреки че разполагат с речни флоти\".\r\nВъпреки това, според него, класирането на бойната способност на армиите на балканските държави е относително реално, като въпросът за това коя армия в Западните Балкани е най-силна - българската, сръбската или хърватската остава открит. \r\nМлакар прави забележката, че военните възможности на Словения и Хърватия са засилени заради членството им в НАТО, но правейки паралел с армиите на прибалтийските държави - Литва, Латвия и Естония спрямо Русия, не смята, че те допринасят съществено за повишаване ефективността на Североатлантическия алианс.\r\n*** Тримата мъже, арестувани от сръбската полиция заради предизвикване на пътнотранспортно произшествие с автомобила на държавния глава Александър Вучич, може да бъдат осъдени на лишаване от свобода за срок от до осем години, пише македонското електронно издание „НОВА ТВ“.\r\nМинистърът на вътрешните работи на Сърбия Небойша Стефанович подчерта по-рано, че няма сериозни индикации или доказателства, които да навеждат на мисълта, че президентът е бил мишена на атаката. Тримата мъже бяха задържани след инцидента в сутрешните часове на събота за срок от 48 часа. В понеделник те ще бъдат изслушани в Главната прокуратура в Белград. \r\nТвърди се, че тримата заподозрени са били известни на полицията за други престъпления. По непотвърдени данни след ареста им те са били подложени на тест за наркотици. В кръвта и урината на единия от тях е имало наличие на кокаин. \r\nТова не е първият път подобен инцидент с участието на Вучич.  През 2014 г., все още министър-председател, служебният автомобил на Вучич се сблъска с кола марка „Шкода“, припомня изданието.\r\n***", "date": "2017.09.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/04/2432272/sliven-saedinenieto-na-balgariya-shte-bade-chestvano-v-grada-na-6-septemvri-s-tarzhestvena-tseremoniya-na-pl-hadzhi-dimitar.html", "text": "Съединението на България ще бъде чествано на 6 септември с тържествена церемония на пл. „Хаджи Димитър” в Сливен. Това съобщиха от пресцентъра на Община Сливен. От 11.00 часа, ще се състои церемония по издигане на националното знаме на Република България. Слово за Съединението ще произнесе кметът на града Стефан Радев. Митрополит Иоаникий и свещеници от Сливенска епархия ще отслужат благодарствен молебен за здраве и добруване. Ще се състои ритуал по полагане на венци и цветя пред паметника на Хаджи Димитър и сливенските възрожденци. В 11.30 часа на площада празничен концерт ще изнесе Ансамбълът за народни песни и танци – Сливен.\r\nОрганизатори на събитието са Община Сливен, Военно формирование 22220 и Сливенската света митрополия.", "date": "2017.09.04", "title": "Сливен: Съединението на България ще бъде чествано в града на 6 септември с тържествена церемония на пл. „Хаджи Димитър”"}
{"url": "http://www.focus-news.net/news/2017/09/04/2432273/ministar-boil-banov-shte-zakrie-ofitsialno-letniya-arheologicheski-sezon-na-perperikon.html", "text": "Министър Боил Банов ще закрие официално летния археологически сезон на Перперикон. Това съобщиха от пресцентъра на Министерство на културата. На 5 септември министърът на културата Боил Банов ще посети напълно разкрития „Град на мъртвите” на Перперикон и ще закрие успешния летен археологически сезон за 2017 г. Ще бъдат показани и уникалните предмети, открити по време на разкопките на археологическия комплекс, уточни археологът проф. Николай Овчаров. Началото на събитието е в 11.00 часа.", "date": "2017.09.04", "title": "Министър Боил Банов ще закрие официално летния археологически сезон на Перперикон"}
{"url": "http://www.focus-news.net/news/2017/09/04/2432274/kmetat-na-sofiya-yordanka-fandakova-do-15-septemvri-shte-bade-pusnato-dvizhenieto-po-bul-knyaz-al-dondukov-v-chastta-kadeto-v-momenta-teche-remont.html", "text": "До 15 септември ще бъде пуснато движението по бул. „Княз Ал. Дондуков“  в частта, където в момента тече ремонт. Това каза кметът на София Йорданка Фандъкова по време на инспекция на ремонтните дейности на столичния бул. „Княз Ал. Дондуков“, предаде репортер на Агенция „Фокус“.\r\n„Ремонтът на бул. „Княз Ал. Дондуков е един от най-тежките ремонти. Проектът се работи в срок и за 15-ти септември ще бъде пуснато движението от ул. „Сердика“ до ул. „ Георги С. Раковски“ и от ул. „Кракра“ до бул. „Васил Левски“. След 15 септември по график ще бъде затворен участъкът от бул. „Васил Левски“  до ул. „Георги С. Раковски“. Работниците ще работят с удължено работно време и се надявам хората, които живеят наоколо, да бъдат търпеливи“, каза още тя.\r\nФандъкова уточни, че се прави се ремонт и на велоалеята. „Полагат се специални павета, които да позволят да има равна повърхност и в същото време да са в подходящо съчетание с гранитните павета. Надявам се тя да бъде подходяща и да имаме един изцяло обновен булевард. Велоалеята е с дължина от Министерски съвет до бул. „Васил Левски“, като има идеята след това да бъде удължена до бул. „Мария Луиза“. Ремонтират се частично и автобусните мрежи, стълбовете, осветлението и тротоарите, така че бул. „Княз Ал. Дондуков“ да бъде цялостно реконструиран“, обясни кметът на София.\r\nЦветилена СИМЕОНОВА", "date": "2017.09.04", "title": "Кметът на София Йорданка Фандъкова: До 15 септември ще бъде пуснато движението по бул. „Княз Ал. Дондуков“  в частта, където в момента тече ремонт"}
{"url": "http://www.focus-news.net/news/2017/09/04/2432275/pazardzhik-katastrofa-mezhdu-4-leki-avtomobila-e-stanala-na-avtomagistrala-trakiya-pri-razklona-za-velingrad-v-posoka-sofiya.html", "text": "Катастрофа между 4 леки автомобила е станала на автомагистрала \"Тракия\", при разклона за Велинград, в посока София, съобщи слушател на Радио “Фокус“. По думите му километрични задръствания са се образували и в двете посоки, колоната от автомобили е около 4 км. На място са пристигнали медици и екипи на „Пътна полиция“.", "date": "2017.09.04", "title": "Пазарджик: Катастрофа между 4 леки автомобила е станала на автомагистрала \"Тракия\", при разклона за Велинград, в посока София"}
{"url": "http://www.focus-news.net/news/2017/09/04/2432276/premierat-boyko-borisov-gotvim-za-pleven-edna-golyama-investitsiya-no-obicham-kogato-e-gotovo-da-go-pokazha.html", "text": "Готвим за Плевен една голяма инвестиция, но обичам, когато е готово, да го покажа. Това каза пред журналисти премиерът Бойко Борисов, който присъства на откриване на разширение на производствен корпус за заваряване на стоманени компоненти на австрийски завод в индустриалната зона на Червен бряг, предаде репортер на Агенция „Фокус“. „Първо искам да поздравя директорите, австрийската компания, строителите, кмета за това, че на неговата територия се развива такъв голям завод. Близо 50 млн. лв. е инвестицията. След като те имат един завод в ямболско, много са доволни от България, от работата на хората, сме ги упътвали насам и за радост вече е факт – не първа копка, а готов завод. В тази фирма работят около 100 човека в България. Да се надяваме, че това е и пътят за повишаване на доходите. С работа се повишават доходите“, коментира Борисов. По думите му стабилността, ниските данъци, изграждането на инфраструктурата дават възможност  да се развива и този регион. „По автомагистрала „Хемус“ по 6 камиона на ден с готова продукция се изнася само от тук. \r\nМного ми се искаше да дойда да видя военния завод „Бета“-Червен бряг защо той е разрушен на времето. Сега ще се налага да купуваме от чужбина скъпи верижни машини за армията, вместо да си ги произвеждаме тук. Поне се уплътнява сега бившият завод с новите халета, с новите инвестиции, така че за Червен бряг да има работни места“, допълни премиерът. Той уточни, че чак от Плевен идват хора да работят. „Готвим за Плевен една голяма инвестиция. Обичам, когато е готово, да го покажа. Като минат изборите в Германия, ще дойдем“, каза още Бойко Борисов.", "date": "2017.09.04", "title": "Премиерът Бойко Борисов: Готвим една голяма инвестиция за Плевен, но обичам, когато е готово, да го покажа"}
{"url": "http://www.focus-news.net/news/2017/09/04/2432277/kyustendil-rabotna-sreshta-na-nachalnite-uchiteli-i-vazpitateli-se-provezhda-v-grada.html", "text": "Работна среща на началните учители и възпитатели се провежда в Кюстендил, предаде репортер на Радио „Фокус” – Кюстендил. На форума, който се провежда в залата на Езиковата гимназия в града, присъстват преподаватели в началния етап на образованието от всички учебни заведения, представители на Община Кюстендил и Регионално управление на образованието. Основната цел е запознаване на участниците в срещата с новостите в образователния процес и с готовността за новата учебна година – методически изисквания, ваканции, нови учебници и помагала и други. През седмицата подобни работни срещи ще се проведат и с преподаватели от горния курс на обучение.\r\nВенцеслав ИЛЧЕВ", "date": "2017.09.04", "title": "Кюстендил: Работна среща на началните учители и възпитатели се провежда в града"}
{"url": "http://www.focus-news.net/news/2017/09/04/2432278/veliko-tarnovo-obshtinata-shte-se-vklyuchi-v-kampaniyata-da-izchistim-balgariya-zaedno.html", "text": "За поредна година Велико Търново ще се включи в кампанията „Да изчистим България заедно“. Това съобщиха от пресцентъра на Община Велико Търново. Националната доброволческа акция започва на 16 септември. Кампанията е подкрепена от редица институции, организации и сдружения. Като част от инициативата Община Велико Търново осигурява за доброволците чували и ръкавици, както и последващото транспортиране на събраните отпадъци.\r\nВсеки, който желае да се включи, следва предварително да заяви необходимите консумативи, като се обади в отдел „Околна среда“ на телефон 062/619 502. Чувалите и ръкавиците ще бъдат раздавани както предварително, така и в деня на кампанията. \r\nНеобходимо е участниците да посочат местата и районите, в които ще работят, а чувалите със събраната смет да бъдат оставени край контейнерите. \r\nСлужителите в общинската администрация също ще се включат активно в инициативата. Те ще почистват местности в кварталите „Бузлуджа“ и „Зона В“ и в местността покрай чешма „Йоновка”.", "date": "2017.09.04", "title": "Велико Търново: Общината ще се включи в кампанията „Да изчистим България заедно“"}
{"url": "http://www.focus-news.net/news/2017/09/04/2432279/plovdiv-nay-tituluvanite-igrachi-po-snukar-izlizat-edin-sreshtu-drug-v-sportna-zala-kolodruma-v-grada.html", "text": "Най-титулуваните играчи по снукър, Рони О’Съливан и Стивън Хенри, ще се изправят един срещу друг в спортна зала „Колодрума“ в Пловдив. Това съобщи на пресконференция зам.-кметът на града Георги Титюков, предаде репортер на Радио „Фокус“-Пловдив. Спортното събитие ще се проведе на 5 септември от 20:00 часа Двамата топ снукър играчи за втора година участват в демонстративен мач в Пловдив. Георги Титюков каза още, че през миналата година над 1600 души са наблюдавали сблъсъка между О’Съливан и Хенри в града.\r\nКристиян ГАРОВ", "date": "2017.09.04", "title": "Пловдив: Най-титулуваните играчи по снукър излизат един срещу друг в спортна зала „Колодрума“ в града"}
{"url": "http://www.focus-news.net/news/2017/09/04/2432280/blic-sarbiya-ukrainskata-armiya-mobilizira-gligani-za-patruli-v-donbas.html", "text": "Украинската армия е мобилизирала бойни \"глигани\" за патрулни действия в Донбас, предава сръбското електронно издание \"Blic\", като се позовава на информация на украинската военна телевизия \"Військове телебачення України\".\r\nСпоред телевизията първите две мобилизационни диви прасета са били отгледани от украински войници, след като майката им била убита..Тереза Герова", "date": "2017.09.04", "title": "Blic (Сърбия): Украинската армия мобилизира глигани за патрули в Донбас"}
{"url": "http://www.focus-news.net/news/2017/09/04/2432281/varna-rayonnata-prokuratura-obrazuva-dosadebno-proizvodstvo-sreshtu-izbyagal-zatvornik.html", "text": "Районната прокуратура във Варна образува досъдебно производство за бягство от затвора срещу осъдения за кражба Румен Асенов. Това съобщиха от пресцентъра на Апелативна прокуратура - Варна. Той изтърпявал присъдата си в ТПО – Разделна, и му оставали още 11 месеца до срока на лишаването от свобода. Във варненския затвор бил доведен във връзка с явяването му на съдебно дело. Днес, около 4.00 часа, затворникът успял с метален крак на стол да раздалечи решетките на помещението, в което се намирал. \r\nС чаршафи се спуснал от втория до първия етаж на сградата и избягал. \r\nЗапочналото незабавно издирване открило беглеца в дома му във видимо неадекватно състояние. Асенов бил задържан и отведен отново във варненския затвор.", "date": "2017.09.04", "title": "Варна: Районната прокуратура образува досъдебно производство срещу избягал затворник"}
{"url": "http://www.focus-news.net/news/2017/09/04/2432282/sofiya-vazstanoveno-e-dvizhenieto-vav-vsichki-lenti-v-uchastaka-km-37-38-na-avtomagistrala-trakiya-v-posoka-burgas.html", "text": "Възстановено е движението във всички ленти в участъка км 37 - 38 на автомагистрала \"Тракия\", в посока Бургас. Това съобщиха от пресцентъра на Агенция \"Пътна инфраструктура\".", "date": "2017.09.04", "title": "София: Възстановено е движението във всички ленти в участъка км 37 - 38 на автомагистрала \"Тракия\", в посока Бургас"}
{"url": "http://www.focus-news.net/news/2017/09/04/2432283/pazardzhik-dve-katastrofi-sa-stanali-pri-68-mi-kilometar-na-avtomagistrala-trakiya-v-posoka-sofiya-edin-chovek-e-postradal-tezhko.html", "text": "Два последователни пътни инциденти са станали в района на 68-ми километър от автомагистрала „Тракия“, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. „В района на 68-ми километър по посока за София има две последователни пътно-транспортни произшествия. Към мястото има насочени екипи на сектор „Пътна полиция“, аварийно спасителен екип на пожарната и спешна помощ. По първоначални данни един човек е по-сериозно пострадал“, уточни Стоянов.  \r\nОт полицията в Пазарджик информират пътуващите, че ще бъде дадена допълнителна информация за инцидента и евентуално - за използване на обходни маршрути, докато се разследващи действия на местопроизшествието.\r\nАлбена ЖИЛЕКОВА", "date": "2017.09.04", "title": "Пазарджик: Две катастрофи са станали при 68-ми километър на автомагистрала \"Тракия\" в посока София, един човек е пострадал тежко"}
{"url": "http://www.focus-news.net/news/2017/09/04/2432284/kmetat-na-sofiya-yordanka-fandakova-remontite-na-bul-knyaz-al-dondukov-bul-todor-kableshkov-i-bul-montevideo-shte-prodalzhat-i-sled-15-septemvri.html", "text": "Ремонтите на бул. „Княз Ал. Дондуков“, бул. „Тодор Каблешков“ и бул. „Монтевидео“ ще продължат  и след 15 септември. Това каза кметът на София Йорданка Фандъкова по време на инспекция на ремонтните дейности на столичния бул. „Княз Ал. Дондуков“, предаде репортер на Агенция „Фокус“.\r\nТя уточни, че след 15 септември по график ще бъде затворен участъкът на бул. „Княз Ал. Дондуков“ от бул. „Васил Левски“  до ул. „Георги С. Раковски“. „В неделя пуснахме бул. „Прага“, предстои до края на тази седмица да бъде готов и бул. „Овча купел“. Преди 15 септември ще бъде пуснат и бул. „Шипченски проход“. Навсякъде, където е възможно, съм възложила с приключването на тротоарите да се очертават и велоалеи“, обясни Фандъкова.\r\nЦветилена СИМЕОНОВА", "date": "2017.09.04", "title": "Кметът на София Йорданка Фандъкова: Ремонтите на бул. „Княз Ал. Дондуков“, бул. „Тодор Каблешков“ и бул. „Монтевидео“ ще продължат и след 15 септември"}
{"url": "http://www.focus-news.net/news/2017/09/04/2432285/radoslav-simeonov-istorik-gen-ivan-kolev-e-spasitelyat-na-dobrich-i-dobrudzha-toy-e-izklyuchitelen-voennonachalnik-i-palkovodets-s-kogoto-bi-se-gordyala-vsyaka-armiya-v-sveta.html", "text": "Реално погледнато спасителят на града и Добруджа се казва ген. Иван Колев. Това е един изключителен военноначалник и пълководец, с когото би се гордяла всяка армия в света и за когото не знам до колко би ми се удало възможност в рамките на едно такова интервю да разказвам. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Узнавайки за тежката ситуация при Добрич, без да е получил заповед от командването, ген. Колев на своя отговорност предприема рисковано, но единствено правилно с оглед на ситуацията решение. Той не се поколебава да насочи към Добрич целия ресурс на своята конна дивизия, която подчертавам в този момент се намира на около 35 - 40 км северозападно от града“, обясни той. „Рискът, който генералът поема е изключителен, защото  оставя само слаби заслони срещу настъпващата от север руската кавалерия. Този негов хазартен ход за щастие се оказва напълно оправдан и правилен от военно-стратегическа гледна точка“, коментира Радослав Симеонов. „Ако ген. Колев бе предпочел да чака пристигането на заповед за настъпление или пък бе решил да се придържа към дадената му за този ден заповед от командването, то Добрич неминуемо щеше да падне в ръцете на врага, който вече предвкусва победата. Затова той трябва да бъде почитан като герой и спасител на Добрич“, поясни историкът. „След 6-часов непрекъснат марш, неговите кавалерийски полкове, заедно с две дружини от 16-ти пехотен Ловчански полк, помитат с флангов удар позициите на сръбската дивизия, след което насочват удара си върху позициите на руснаците. Врагът отстъпва панически и в пълно безредие далеч на север“, посочи Радослав Симеонов. „Добрич е спасен! С този епизод всъщност приключват тридневните кръвопролитни боеве от Добричката епопея“, каза още той. \r\nБиляна ИВАНОВА", "date": "2017.09.04", "title": "Радослав Симеонов, историк: Ген. Иван Колев е спасителят на Добрич и Добруджа - той е изключителен военноначалник и пълководец, с когото би се гордяла всяка армия в света"}
{"url": "http://www.focus-news.net/news/2017/09/04/2432286/a1-on-makedoniya-blizo-40-hil-dushi-sa-se-otkazali-ot-kosovsko-grazhdanstvo-za-poslednite-sedem-godini.html", "text": "В периода 2009-2016 г. 37 823 души са се отказали от косовско гражданство с цел придобиването на паспорт от западноевропейска държава, предава скопският телевизионен канал A1 On.  \r\nСамо през първото тримесечие на текущата година отказ от косовски паспорт са заявили 1305 граждани на най-младата държава на Балканите, като 1280 от тях са получили положителен отговор на искането си от властите в Прищина. \r\n„Повечето от тези, които подадоха искане за заличаване от регистъра на гражданите през януари-март тази година, са косовски граждани, поискали германско гражданство - 1 098 лица, след това са тези, поискали австрийско гражданство - 138, гражданство на Словения 2- 7, Норвегия - 15, Нидерландия – 16, в други страни - 11 косовски граждани, от които положителен отговор са получили 1,280 души“, пише прищинският вестник „Експрес“.\r\nОт друга страна броят на чужденците, поискали косовско гражданство, е 148, като едва 58 от тях са получили удовлетворение на молбата си.Тереза Герова", "date": "2017.09.04", "title": "A1 On (Македония): Близо 40 хил. души са се отказали от косовско гражданство за последните седем години"}
{"url": "http://www.focus-news.net/news/2017/09/04/2432287/kyustendil-49-godishen-mazh-e-zadarzhan-za-iznasilvane-na-27-godishna-zhena-v-selo-rashka-grashtitsa.html", "text": "49-годишен мъж е задържан за упражнено насилие и изнасилване на 27-годишна жена в село Рашка Гращица, съобщиха от пресцентъра на Областна дирекция на МВР – Кюстендил. Служители на Районно управление на МВР-Кюстендил са задържали 49-годишния Х. Д. за упражнено насилие и изнасилване на 27-годишна жена в къщата му в с. Рашка Гращица. Започнато е досъдебно производство по случая, уведомен е дежурен прокурор.", "date": "2017.09.04", "title": "Кюстендил: 49-годишен мъж е задържан за изнасилване на 27-годишна жена в село Рашка Гращица"}
{"url": "http://www.focus-news.net/news/2017/09/04/2432288/pazardzhik-mazh-e-zaginal-pri-vtorata-katastrofa-na-avtomagistrala-trakiya-v-rayona-na-68-km-v-posoka-sofiya.html", "text": "Мъж е загинал при втора катастрофа на автомагистрала „Тракия“, в района на 68 км, в посока София. Това съобщиха от пресцентъра на МВР. Обходният маршрут е през пътен възел Церово – Виноградец – Септември – път I-8 (старият път за София). Сигналът е постъпил около 11.15 часа. Съобщено е за лека катастрофа между два леки автомобила, само с материални щети, в района на 68 км на АМ „Тракия“, в посока София. Докато извършвали оглед на местопроизшествието, в близост се ударили други два леки автомобила. Според първоначалните данни, при втория инцидент е загинал водачът на една от колите, негова спътничка е откарана за преглед в болница. Към мястото на тежкия инцидент незабавно са насочени екипи на полицията, пожарната и на Бърза помощ. \r\nПътни полицаи подпомагат преминаващите в участъка и ги насочват по обходен маршрут:   пътен възел Церово – Виноградец – Септември – път I-8 (старият път за София).", "date": "2017.09.04", "title": "Пазарджик: Мъж е загинал при втората катастрофа на автомагистрала „Тракия“, в района на 68 км, в посока София"}
{"url": "http://www.focus-news.net/news/2017/09/04/2432289/vidin-4-konopeni-rasteniya-sa-izzeti-pri-proverka-na-neobitaem-chasten-imot-v-selo-vrav.html", "text": "4 конопени растения са иззети при проверка на необитаем частен имот в село Връв. Това съобщиха от ОДМВР - Видин. Вчера, след получен сигнал, полицейски служители извършили претърсване в занемарен заден двор на необитаем частен имот в село Връв. Там разследващите открили саксии със засадени в тях четири конопени растения с височина между 150 и 200 см. Последвало претърсване в съседен имот, обитаван от местна жителка и мъж от село Ракитница. В двора униформените намерили засадени още пет стръка с височина от 160 до 200 см. При полевия наркотест листната маса реагирала на канабис. Растенията били иззети по надлежния ред. Работата на разследващите по случая продължава, в РУ - Видин е образувано досъдебно производство.", "date": "2017.09.04", "title": "Видин: 4 конопени растения са иззети при проверка на необитаем частен имот в село Връв"}
{"url": "http://www.focus-news.net/news/2017/09/04/2432290/kyustendil-59-godishna-zhena-e-v-bolnitsa-sled-kato-e-bila-napadnata-v-doma-si-v-dupnitsa.html", "text": "59-годишна жена е била нападната в дома й в Дупница, съобщиха от пресцентъра на Областна дирекция на МВР – Кюстендил. В събота през нощта е нанесен побой над жената. Настанена е в болница в града с комоцио. Работата по изясняването на факти и обстоятелства по случая и установяване на извършителя на деянието продължава.", "date": "2017.09.04", "title": "Кюстендил: 59-годишна жена е в болница, след като е била нападната в дома си в Дупница"}
{"url": "http://www.focus-news.net/news/2017/09/04/2432291/premierat-boyko-borisov-vse-poveche-investitori-shte-idvat-i-v-severozapada-zashtoto-ima-li-pat-idvat-investitori.html", "text": "Все повече инвеститори ще идват и в Северозапада, защото има ли път, идват инвеститори. Това каза пред журналисти премиерът Бойко Борисов, който присъства на откриване на разширение на производствен корпус за заваряване на стоманени компоненти на австрийски завод в индустриалната зона на Червен бряг, предаде репортер на Агенция „Фокус“. „Всичко е важно. Там, където минаха магистралите и новите жп линии, неслучайно инвестициите отидоха първо в Ямбол. Сега, когато виждат, че автомагистрала „Хемус“ върви и се строи и аз съм убеден, че догодина вече ще подминем Севлиево. Защото проектите са готови, търгуват се. Едната част почва да се строи – от Белокопитово към Търговище също и това ни е приоритет на приоритетите. Убеден съм, че тогава все повече инвеститори ще продължат да идват и в Северозапада, защото има ли път, идват инвеститори“, коментира Борисов и добави, че продукцията може да се изкарва. „То не е само дали инвеститорът, който е тук, ще дойде от аерогарата бързо. Въпросът е и готовата продукция. Това са по 6 ТИР-а на ден. 30 дни по 6 ТИР-а са 180 ТИР-а. Затова и тунелът под Шипка ни е толкова важен. Затова Севлиево, Габрово надолу чакат немските, австрийски, американски инвеститори, които са там, пътят да отиде по-бързо. С една дума - много глупости са направени в миналото, да не се връщаме“, подчерта премиерът. Според него сега имаме редкия шанс да идват инвеститори и когато държава и местна власт работят в синхрон, няма никакви претенции относно изграждането на завода, съдействието от страна на общината и на държавата.", "date": "2017.09.04", "title": "Премиерът Бойко Борисов: Все повече инвеститори ще идват и в Северозапада, защото има ли път, идват инвеститори"}
{"url": "http://www.focus-news.net/news/2017/09/04/2432292/nethrharvatiya-rusiya-vodi-meka-voyna-na-balkanite.html", "text": "\"Русия води \"мека\" война на Балканите, като руският президент Владимир Путин иска да унищожи статуквото, установено след разпадането на Югославия\", пише в коментар, озаглавен \"Опасни намерения\" хърватското електронно издание Net.hr.\r\nВ коментара се казва, че \"след Украйна и Сирия, Русия е съсредоточила вниманието си на Балканите, опитвайки се да докаже присъствие с \"мека сила\" и разчитайки на основния си съюзник Сърбия, който рискува скоро да остане като остров сред обкръжение на държави - членки на НАТО\".\r\nИзданието отделя специално внимание на ситуацията в Черна Гора, като цитира германския вестник Neues Deutschland, според който депутатът от Държавната Дума и член на партия \"Единна Русия\" е изпратил послание до черногорската опозиция за \"постигане на съгласие за единна кандидатура, защото само така може да се постигне победа и да се смени властта\".\r\nСпоред Net.hr руският президент Владимир Путин се готви за своя \"най-вероятно последен мандат\", който трябва да бъде легитимиран с рекордно висока изборна победа, и който - с оглед на икономическите и социалните проблеми на Русия, ще се нуждае от външнополитически успехи.\r\nВ този смисъл хърватското издание определя Балканите като \"играчка за избори\" и припомня тезата на Neues Deutschland, че през 2018 г., \"когато ще се решава кой ще ръководи Кремъл, от присъединяването на Крим и от фактическата независимост на Източна Украйна ще са изминали четири години, а войната в Сирия, въпреки намесата на Русия, няма да бъде толкова удобна, тъй като е твърде далеч от колективното руско съзнание, на дневен ред ще останат Балканите, за които през последните столетия е пролята много руска кръв\".\r\nВ това отношение Net.hr твърди, че по мнение на експерти по руската политика \"Русия вече води война с \"мека сила\" на много бойни полета в Западните Балкани\".\r\nХърватското издание цитира мнението и на журналиста Рудолф Грубер, който в продължение на години се занимава с балканска геополитика и който твърди, че \"Русия и Сърбия всячески се стремят да предотвратят присъединяването на страните от бивша Югославия към Североатлантическия алианс\".\r\nГрубер смята, че \"Черна Гора, която традиционно е смятана за \"по-малък брат на Сърбия\", е изгубена за геополитическите интереси на Русия, тъй като след Словения и Хърватия тя е станала третата страна от бивша Югославия, която се е присъединила към НАТО\", и припомня, че според официална Подгорица е правен опит за отстраняването на Мило Джуканович от властта с помощта на руското военно разузнаване, използвало Сърбия като база. \r\nАнализаторът твърди, че подобен сценарий не е изключен в бъдеще да бъде приложен и в други балкански страни.\r\nСпоред Грубер \"Сърбия се страхува да не остане остров, обкръжен от страни-членки на НАТО и се надява нейната бивша провинция Косово никога да не стане член н Алианса\".\r\nСъщото се отнася и до Македония, където евроатлантическият стремеж на страната вече предизвика смущения в отношенията със Сърбия, а голямото разочарование на Москва и Белград са намеренията на Атина да търси компромис в спора за името.\r\nКолкото до Босна и Херцеговина, Грубер смята, че властите на федерацията са декларирали желание за присъединяване към НАТО, докато босненски сърби се обявяват категорично против\".\r\nНа този тревожен фон Net.hr припомня и гледната точка на Силвия Щейнингер, анализатор в Хайделбергския институт за изследване на конфликтите, според която \"на Балканите има твърде много отрова и съществува голям шанс за конфликт\", и акцентира на ръста на ислямизма.\r\nХърватското издание твърди, че според анализ на радио Deutschlandfunk, след падането на комунизма в Албания и след връщането на свободата на религията, все по-голям става проблема с ислямизма, проникващ в страната благодарение на щедрите дарения на богатите държави от Персийския залив и от Турция.\r\nНапрежението се засилва и от мнението на албанския политолог и анализатор Енря Хидеа, който смята че от \"8,5 млн. балкански мюсюлмани между 600-900 души са ангажирани от \"Ислямска държава\" в сражения в Ирак и Сирия, а набирането на доброволци за ислямистките движения вече се извършва не само в джамии, попаднали под влиянието на радикалистите, но и в други обществени средища без каквото и да било религиозно значение. \r\nКоментарът завършва с констатацията, че главна причина тревожната ситуация е продължаващото обедняване на населението на балканските страни..Тереза Герова", "date": "2017.09.04", "title": "\"Net.hr\"(Хърватия): Русия води \"мека\" война на Балканите"}
{"url": "http://www.focus-news.net/news/2017/09/04/2432293/haskovo-1-671-leva-byaha-sabrani-na-rok-fest-haskovo-2017-za-lechenieto-na-chetiri-detsa.html", "text": "1 671 лева бяха събрани на \"Рок фест Хасково 2017\" за лечението на четири деца от Хасково. Това съобщиха от пресцентъра на Община Хасково. Средствата са дарени от посетителите на феста в три кутии. В първия ден на феста, сумата за всяка закупена бира бе дарение за децата. 145 лева от събраните са от продажбата на дискове на участващите групи във форума. Днес в Общината в присъствието на зам.-кмета Милена Трендафилова бяха отворени кутиите и преброени събраните пари. Средствата ще бъдат разпределени по равно между 17-годишната Николета Корондилева, 3-годишната Иванина Иванова, 4-годишния Кристиян Милчев и Дани на 11 години.\r\nНиколета Корондилева на 17 години. Диагоза Сарком на Юинг, претърпяла множество операции, продължава терапията.Средства може да дарите и по сметката на майката Росица Вълкова Ленкова Пощенска банка BG66BPBI 7926 106 4334 801 BIC: BPBIBGSF\r\nИванина Иванова на 3 години. Диагнозата е тумор в мозъка, оперирана е успешно, но терапията продължава средства могат да се внесат по сметката на баща й Иван Демирев Иванов-Банка: ЦКБ IBAN: BG14CECB979040C1845200BIC: CECBBGSF\r\nКристиян Милчев на 4 години. Диагнозата е прогресивна мускулна дистрофия тип Дюшен. За лечението му в Турция са необходими 32 000 долара. Сметка за набиране на средства -BIC UNCRBGSF IBAN BG65UNCR70001522974851 Титуляр: Кристиян Милчев\r\nДани на 11 години. Диагнозата е прогресивна мускулна дистрофия тип Дюшен, нуждае се от средства за лечение в клиника в Турция. Средства се събират в сметката на майка му Милена Димитрова Бялкова- Иванова ЦКБ АД Клон Хасково IBAN: BG59 CECB 9790 40D4 7095 00 BIC: CECBBGSF", "date": "2017.09.04", "title": "Хасково: 1 671 лева бяха събрани на \"Рок фест Хасково 2017\" за лечението на четири деца"}
{"url": "http://www.focus-news.net/news/2017/09/04/2432294/varna-tsarkvata-i-mladite-e-temata-na-tazgodishnoto-izdanie-na-sedmitsata-na-pravoslavnata-kniga-v-grada.html", "text": "По традиция в началото на църковната нова година, по инициатива на Варненската и Великопреславска св. митрополия, от 4 до 10 септември във Варна ще се проведе Седмицата на православната книга – единственият по своя мащаб форум, посветен на християнската литература. Това съобщи за Радио „Фокус“ – Варна иконом Василий Шаган, ръководител на Духовно-просветния център „Св. Архангел Михаил”, където се провежда инициативата. \r\n„Тазгодишното издание на Седмицата на православната книга е 19-то, догодина предстои юбилейно издание. Още миналата година митрополит Йоан зададе темата – „Църквата и младите“, допълни отец Василий Шаган. Всяка вечер по време на Седмицата на православната книга е тематична – „Иисус Христос – Бог и човек“, „Вяра, Покаяние и Кръщение – пътят към промяната“, „Евхаристията на Църквата“, „Семейство и възпитание“, „Основи на православното възпитание“, „Църквата и младите“. Форумът ще бъде открит от Негово Високопреосвещенство Варненски и Великопреславски Митрополит Йоан тази вечер от 18.00 часа в зала „Пленарна“ на Община Варна. \r\n„Една от главните теми „Иисус Христос – Бог и човек“ ще бъде разкрита от нашия гост лектор проф. Александър Дворкин от Москва и ще има мисионерски характер. Въпреки че сме православен народ от 1150 години, въпросът за това кой е Иисус Христос за нас е сериозен и не бива да го поставяме наравно с различни други философи, а да го опознаем именно като Син Божий и като човек, свободен от греха и от смъртта“, каза още отец Василий Шаган. В първия ден от форума ще бъде представена и книгата на проф. Александър Дворкин „Сектознание“. Предвидена е и беседа на тема: „Православната църква и младите – възможности и трудности в началото на 21 век“.\r\nВ програмата на форума и тази година са включени срещи с автори и издатели на православна литература, дискусии, конференции и семинари по актуални църковни въпроси. Публиката отново ще има възможност да се срещне с интересни чуждестранни гости.\r\nМарияна ВАЛЕНТИНОВА", "date": "2017.09.04", "title": "Варна: „Църквата и младите“ е темата на тазгодишното издание на Седмицата на православната книга в града"}
{"url": "http://www.focus-news.net/news/2017/09/04/2432295/sofiya-regionalen-istoricheski-muzey-predstavya-vremennata-ekspozitsiya-hramat-vremeto-i-nie-posvetena-na-bazilikata-sveta-sofiya.html", "text": "Регионален исторически музей представя временната експозиция \"Храмът, времето и ние\", посветена на базиликата Света София. Това съобщиха от пресцентъра на Столична община. Официалното откриване е на 5 септември 2017г., от 18.00 часа. \"Храмът, времето и ние\" е изложба, разказваща историята на базиликата Света София паралелно в няколко аспекта. Визуалните прoмени в храма се проследяват чрез подбрани картини от кр. на XIX и XX в. Авторите им са известни художници и документалисти, рисували църквата: Йозеф Обербауер, Йосиф Питер, Ото Хорейши, Петър Морозов, Марин Устагенов, Васил Захариев, Харалампи Тачев, Цанко Лавренов и др. Произведенията са в различна техника: живопис, графика и др.\r\nНа този фон, посредством текстови пана и фотографии, е разгърната част от историята на самата базилика. Тя е преплетена със събития от общоисторически характер, намиращи се във връзка с църквата Света София. Покрай нея например преминават войските, освободили София на 4 януари 1878 г.\r\nДопълнителни данни за храма носят археологическите проучвания. За тяхно начало се счита 1893 г., когато е открита мозайката \"Рай\" от Вацлав Добруски. Разкопките са неразделна част от историята на базиликата и затова в изложбата са представени ценни находки като сребърния реликварий (намерен през 1893 г.).\r\nЕкспозицията съдържа информация и за известни личности, които по определен начин са свързали живота си с църквата Света София: Тодор Бурмов, Атанас Буров, Мими Балканска, Константин Кисимов, Гена Димитрова и др.\r\nИзложбата се открива на 5 септември 2017 г. (вторник) от 18:00 ч. в зала \"Временни експозиции\" на Регионален исторически музей – София. Тя ще продължи до 1 октомври 2017 г.\r\nОрганизатори: Столична община и Регионален исторически музей – София. Партньори: Софийска градска художествена галерия, Национален археологически институт с музей, Национална художествена академия.", "date": "2017.09.04", "title": "София: Регионален исторически музей представя временната експозиция \"Храмът, времето и ние\", посветена на базиликата Света София"}
{"url": "http://www.focus-news.net/news/2017/09/04/2432296/kyustendil-56-godishen-mazh-e-strelyal-po-igraeshti-detsa-v-dupnitsa-ot-doma-mu-sa-izzeti-9-pistoleta-i-700-patrona.html", "text": "56-годишен мъж е стрелял по играещи деца в Дупница, съобщиха от пресцентъра на Областна дирекция на МВР – Кюстендил. Служители на Районно управление – Дупница са задържали 56-годишния Н. В., който е стрелял по играещи деца на ул. „Орлинска“ в града. Няма пострадали. При извършените процесуално-следствени действия в дома му са открити и иззети 9 пистолета, 400 бойни патрона, 300 газови боеприпаса, въздушна пушка, старинни монети. Оръжието и боеприпасите са незаконно притежавани. Започнато е досъдебно производство по случая, уведомен е дежурен прокурор.", "date": "2017.09.04", "title": "Кюстендил: 56-годишен мъж е стрелял по играещи деца в Дупница, от дома му са иззети 9 пистолета и 700 патрона"}
{"url": "http://www.focus-news.net/news/2017/09/04/2432297/premierat-boyko-borisov-tryabva-da-osaznavame-kato-natsiya-che-na-patya-vseki-iska-da-se-pridvizhi-do-nyakade-a-ne-da-zagine-ne-mozhe-na-vsyaka-presechka-da-slozhim-politsay.html", "text": "Трябва да осъзнаваме като нация, че на пътя всеки иска да се придвижи до някъде, а не да загине. Това каза пред журналисти премиерът Бойко Борисов, който присъства на откриване на разширение на производствен корпус за заваряване на стоманени компоненти на австрийски завод в индустриалната зона на Червен бряг, предаде репортер на Агенция „Фокус“. Попитан за взаимодействието между местната власт и полицията, той коментира, че са назначени 1000 нови служители. „Доста напредват и по плановете и възстановяването на техниката. Виждате в Търговище един месец ни трябваше да хванем тези, дето бяха били възрастните, а то се оказа, че е внукът. Колкото повече инвестиции се правят, толкова повече се въздига и градът, и регионът. Най-ценното за една държава, е когато има производство и индустрия. Когато е близо 100% взаимност, това е печалба за държавата“, заяви премиерът. \r\nНа въпрос да ли са необходими законодателни промени за взаимодействието с полицията, министър-председателят отговори: „Закони много имаме, просто трябва да се изпълняват и всеки да работи с душа. Ето сега от София дотук на всеки 100 метра са помлени мантинелите. Какво ли не се изговори, какво ли не се направи? Кара се безобразно. И санкции, и коли изкарахме, снимки има, налагат се глоби, свалят се номера. Това, ако не го осъзнаем ние… Знаете ли колко паметници има по пътищата? Може всеки да не се прибере“, коментира Борисов. Той подчерта, че трябва просто да осъзнаваме като нация, че на пътя всеки иска да се придвижи до някъде, а не да загине. „Не можем да сложим на всяка пресечка полицай. Не може във всяко нещо да сложиш полицай. Нали всички ние от джоба си плащаме за това като данъкоплатци. Просто дисциплина трябва“, каза още Бойко Борисов.", "date": "2017.09.04", "title": "Премиерът Бойко Борисов: Трябва да осъзнаваме като нация, че на пътя всеки иска да се придвижи до някъде, а не да загине – не може на всяка пресечка да сложим полицай"}
{"url": "http://www.focus-news.net/news/2017/09/04/2432298/stara-zagora-obshtinata-e-izrazhodvala-141-328-lv-za-provezhdaneto-na-referenduma-za-bedechka.html", "text": "Общината е изразходвала 141 328 лв. за провеждането на референдума за \"Бедечка\". Това съобщиха от пресцентъра на Община Стара Загора. Към днешна дата - 4 септември 2017 г., след като са отчетени всички разходи, Община Стара Загора е изразходвала за провеждането на референдума за бъдещето на \"Бедечка\" сума в размер на 141 328 лв., съобщи главният финансист Цанка Ганева.\r\nВ тези разходи влизат:\r\nЗаплати и осигурителни плащания – 95 537 лв., разпределени по следния начин:\r\n- СИК – 51 904 лв.\r\n- ОИК – 11 010 лв.\r\n- извънреден труд на персонала от общинска администрация, училища, детски градини и други заведения, в които са провеждани избори – 32 623 лв.\r\nРазходи за издръжка – 45 791 лв. в т. число,\r\nматериали – 14 735 лв.\r\n- пликове, бюлетини, протоколи – 9 200 лв.\r\n- канцеларски материали – 3 535 лв.\r\n- храна за полицаите – 2 000 лв.\r\nвода, горива, електроенергия – 1 278 лв., които са предимно за гориво за транспортни средства.\r\nВъншни услуги – 29 777 лв.\r\nв т. число:\r\n-отпечатване на изборни  списъци – 20 592 лв.\r\n-обработка на информация от изборните протоколи (резултатите от изборите) – 5 640 лв.\r\n-транспортни услуги –  1 230 лв.\r\n-съобщения, банери, плакати – 1 320 лв.\r\n-телефони – 995 лв.\r\nНа 12 юли 2017 г. на сайта на общината е публикуван месечният финансов отчет към 30 юни 2017 г., според който общите разходи по референдума са 108 593 лв. В него не са включени всички разходи, тъй като към този момент все още не са платени.\r\nНа 12 август 2017 г., отново на сайта на Община Стара Загора е качен месечен отчет към 31 юли 2017 г. Разходите за референдума са отчетени в дейност „Държавни и общински служби по изборите“ в частта „местни дейности“ и тогава възлизат на 140 678 лв., уточни Цанка Ганева.\r\nСНЦ „Запазете Бедечка“ е подало заявление за достъп до обществена информация на 22 юни 2017 г. , а жалбата им до Административен съд Стара Загора, във връзка с отказания на 18 юли 2017 г. достъп до информация, е от 27 юли 2017 г.\r\nНа 18 юни 2017 г. Община Стара Загора проведе местен референдум, поискан на основание Решение №862 от 27 април 2017 г. на Общински съвет Стара Загора, с въпрос: „Да бъде ли извършено отчуждаване на частните незастроени имоти в квартал „Бедечка“, по реда на Закона за общинската собственост и Закона за устройство на територията, при граници: от изток - бул. „Хан Тервел“, от запад - ул. „Иван Вазов“, от север алеята към предприятие Труд и от юг - ул. „Христина Морфова“? На територията на отчуждените имоти да се изгради парк, за сметка на бюджета или активи на Община Стара Загора.“", "date": "2017.09.04", "title": "Стара Загора: Общината е изразходвала 141 328 лв. за провеждането на референдума за \"Бедечка\""}
{"url": "http://www.focus-news.net/news/2017/09/04/2432299/zam-kmetat-evgeni-krusev-ochakvame-prez-yuli-2018-g-da-zapochne-stroitelstvoto-na-novoto-tramvayno-shose-po-linii-1-6-i-7.html", "text": "Очакваме през юли 2018 г. да започне строителството на новото трамвайно шосе по линии 1, 6 и 7. Това каза Евгени Крусев, заместник-кмет по направление „Транспорт и транспортни комуникации” по време на инспекция на ремонтните дейности на столичния бул. „Княз Ал. Дондуков“, предаде репортер на Агенция „Фокус“.\r\nToй уточни, че в момента се работи изключително активно казусът с трамвай 7 да бъде решен. „Вече са избрани два основни варианта и предстои те да бъдат обсъдени на Експертен съвет, след което да обявим обществената процедура, за да бъде избран изпълнител в зимните месеци, когато е най-подходящо да се случат тези административни процедури. И очакваме догодина, около 1 юли, да започне същинското строителство на новото трамвайно шосе, което да бъде според всички нормативни изисквания“, обясни зам.-кметът.\r\nКрусев уточни, че вариантите, които се обсъждат, са да се изгради нова подпорна стена на входната рампа на тунела на НДК. „Тоест, трамвайното трасе да се запази както в посока към тунела за линия 6, така да се запазят и релсите за линии 1 и 7, които отиват към пилоните на НДК. Това решение ще позволи да се обособи асфалтирано локално платно, което хората да могат да използват и което ще отдалечи трамвая от техните домове поне на 5-6 метра“, каза още той.\r\nЦветилена СИМЕОНОВА", "date": "2017.09.04", "title": "Зам.-кметът Евгени Крусев: Очакваме през юли 2018 г. да започне строителството на новото трамвайно шосе по линии 1, 6 и 7"}
{"url": "http://www.focus-news.net/news/2017/09/04/2432300/krasimir-georgiev-zam-kmet-na-dupnitsa-zapochva-aktivna-rabota-po-edin-ot-nay-vazhnite-proekti-za-obshtinata.html", "text": "Започва активна работа по един от най-важните проекти за Община Дупница. Това каза пред Радио „Фокус” – Кюстендил Красимир Георгиев, зам.-кмет на Дупница. По думите му става въпрос за изпълнението на проекта за промяна на инфраструктурата в жилищен комплекс „Бистрица”. \r\nФинансирането на проекта е по Оперативна програма „Региони в растеж” и е на обща стойност близо 5.7 млн. лева. С тези средства ще бъдат изградени детски и спортни площадки, зелени площи, места за отдих, ще бъде извършено и преасфалтиране на улиците. „Графикът е подготвен така, че да има минимални затруднения за хората, живеещи в жилищния комплекс. В първите дни започваме с подмяна на водопровода и с асфалтиране. Нещата ще вървят на етапи”, каза Красимир Георгиев. \r\nПо думите му най-важно е подновяването на подземната инфраструктура, асфалтирането и след това - подмяна на тротоарните настилки. На по-късен етап ще започне изграждането и на надземната инфраструктура в комплекса.\r\nВенцеслав ИЛЧЕВ", "date": "2017.09.04", "title": "Красимир Георгиев, зам.-кмет на Дупница: Започва активна работа по един от най-важните проекти за Общината"}
{"url": "http://www.focus-news.net/news/2017/09/04/2432301/sport-dimitar-berbatov-shte-se-vklyuchi-v-zvezdniya-mach-sreshtu-legendite-na-barselona-v-stara-zagora.html", "text": "Димитър Бербатов потвърди участието си в звездния сблъсък между Дрийм тийма на Барселона и отбора на Христо Стоичков и приятели, който ще се проведе на 20 септември в Стара Загора.\r\nДвукратният шампион на английската Висша лига с екипа на „Манчестър Юнайтед“ ще бъде част от отбора на Камата и приятели, които ще се изправят срещу едни от най-големите имена на каталунския гранд.", "date": "2017.09.04", "title": "Спорт: Димитър Бербатов ще се включи в звездния мач срещу легендите на Барселона в Стара Загора"}
{"url": "http://www.focus-news.net/news/2017/09/04/2432302/dots-hristo-popov-natsionalen-arheologicheski-institut-s-muzey-kazanlak-beshe-nay-dobroto-myasto-kadeto-da-saberem-elitat-v-prouchvaniyata-na-trakiyskata-kultura.html", "text": "Изборът на Казанлък за място за провеждане на 13-тия Международен конгрес по тракология „Древна Тракия: мит и реалност” не е случаен. Това каза за Радио „Фокус“ доц. Христо Попов, зам.-директор на Националния археологически институт с музей при БАН, който е един от основните организатори на научния форум. Той заяви, че конгресът има 45-годишна история, а в България се провежда за трети път. Доц. Попов подчерта, че България е инициатора за създаването на тези научни форуми от 1972г. \r\nПреди две години и половина, когато започва организация по провеждането на 13-тия конгрес, Организационният комитет взима решение за домакинството на Казанлък, като едно от най-подходящите и знакови места, в които може да се проведе научният форум. Основание за това са станалите през годините многоброини открития - през 40-те и 50-те години с Казанлъшката гробница, със Севтополис, който днес е под водите на яз. „Копринка”, през 90-те години с откритията на доц. Георги Китов в долината, станала известна вече като Долината на тракийските царе. “През последните години освен Казанлъшката гробница и други гробници в Долината влязоха в Индикативната листа на ЮНЕСКО и това беше добър повод да събере в Казанлък тези над 200 човека от 25 държави, които са колегията, елитът, който се занимава с проучванията на тракийската култура. Казанлък беше най-доброто място, където да ги съберем и те да покажат своите най-нови проучвания в областта на тракологията“, каза доц. Попов. Той изрази благодарности от името на Организационния комитет на ЮНЕСКО, под чиято егида и спомоществователство се провежда конгресът и на Община Казанлък. \r\nПленарните четения ще бъдат в четири секции на различни места в града. Доц. Попов обърна внимание и на факта, че сред множеството участници, близо 200, има много млади учени, които тепърва навлизат в професията и за тях конгресът е една добра възможност и добър старт.\r\nСлавяна ГАЙДАРОВА", "date": "2017.09.04", "title": "Доц. Христо Попов, Национален археологически институт с музей: Казанлък беше най-доброто място, където да съберем елитът в проучванията на тракийската култура"}
{"url": "http://www.focus-news.net/news/2017/09/04/2432303/radoslav-simeonov-istorik-geroite-na-dobrichkata-epopeya-sa-obezsmarteni-naveki-s-preimenuvaneto-na-chast-ot-selishtata-v-dobrudzha.html", "text": "Героите на „Добричката епопея“ също са обезсмъртени навеки посредством топонимията. Това са имената на полк. Свещаров, полк. Минков, който загива в боевете при Добрич, полк. Иванов, който е командир на 16-ти Пехотен Ловчански полк. Селищата Генерал Колево, Генерал Тошево, Генерал Кантарджиево, Полковник Савово, Полковник Чолаково и други. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Да не изброявам всички селища, които са свързани именно с боевете при Добрич. Много малко известно в нашата военна история е, че след като се извършва преименуването на населените места, само две селища от района да запазят старите си турски имена. Това са селата Кочмар и Карапелит, където конната дивизия на ген Колев води едно от най-паметните си сражения. Ето как географията се превръща в история“, посочи той. „Нашите предци, осъзнавайки значението и стойността на боевете от Добричката епопея, през 1942 година, само 2 години след като Южна Добруджа отново е възвърната към България, пристъпват към подмяна на съществуващата топонимия в областта, която до този момент е преимуществено турска. Съвременниците дават на един голям процент от селищата в Добруджа имена на герои и на полкове, които се отличават в Добричката епопея“, обясни историкът. \r\n„Много хора днес се учудват защо има села носещи имената Врачанци, Бдинци, Козлодуйци, Ловчанци, Приморци, Рилци. Много е просто - това са имената на полковете и частите, които воюват в Добричката епопея“, каза още Радослав Симеонов. \r\nБиляна ИВАНОВА", "date": "2017.09.04", "title": "Радослав Симеонов, историк: Героите на „Добричката епопея“ са обезсмъртени навеки с преименуването на част от селищата в Добруджа"}
{"url": "http://www.focus-news.net/news/2017/09/04/2432304/v-natsionalniya-istoricheski-muzey-e-posvetena-vitrina-ot-vazpomenatelni-medali-i-orazhie-ot-srabsko-balgarskata-voyna.html", "text": "Днес отново с преклонение си спомняме за Съединението на Северна и Южна България, обявено на 6 септември 1885 г. То е първият голям успех на младата българска държава, следваща неотклонно идеала си за национално обединение. Съединистката акция е последвана от изключителния подвиг на българската войска и доброволческите дружини през Сръбско-българската война (1885 г.), избухнала в резултат на вероломното нападение на Сърбия. На тези събития в зала 5 на Националния исторически музей е посветена витрина за Съединението на Северна и Южна България и Сръбско-българската война. Това съобщиха от пресцентъра на Националния исторически музей. В нея могат да се видят и настолен и нагръдни медали за Сръбско-българската война от 1885 г., както и късо огнестрелно оръжие, с която тогава е била въоръжена българската войска. \r\nС цел да се ознаменува победата на България в Сръбско-българската война, която има решаващо значение за международното признаване на Съединението, на 19 февруари/3 март 1886 г., с указ на княз Александър I се учредява Възпоменателен медал за Сръбско-българската война от 1885 г. в две степени – сребърен и бронзов. Със сребърния медал се награждават участниците в боевете, включително и младежите от Ученическия легион, сражавали се при Пирот. Бронзовият е предназначен за  военнослужещите, неучаствали в сраженията и за граждански лица, взели участие във войната. Възпоменателният медал получават и бойните знамена на полковете, воювали през 1885 г. Изследователят Тодор Петров описва тържествеността на този момент. Частта на знамето, на което ще се връчва медала, се построява в каре в пълен състав, в парадна униформа. Знамето се изнася в средата на строя и полковият командир привързва лентата на медала към горния край на знамето. Барабанчиците бият „поход”, а музикантите свирят „встречни марш”. \r\nНастолният и нагръдни медали за Сръбско-българската война от 1885 г. в експозицията на НИМ са отсечени след абдикацията на княз Александър I. Те са с кръгла форма и диаметър 32 мм. На лицевата страна са щамповани два щита с гербовете на Княжество България и на Южна България (бившата автономна област Източна Румелия), увенчани с княжеска хесенска корона. В кръг е изписано: „АЛЕКСАНДЪРЪ I КНЯЗЬ БЪЛГАРСКИЙ”. На обратната страна  (реверса) - надпис в четири реда: „БЛАГОДАРНОТО ОТЕЧЕСТВО НА СВОИТЕ ХРАБРИ СИНОВЕ 1885”. Текстът е обграден от лавров венец с ленти, на които са гравирани имената на селищата, където са се водили най-големите боеве през войната: „СЛИВНИЦА, ГОРГУЛЯТА, БРЕЗНИКЪ, ДРАГОМАНЪ, ЦАРИБРОДЪ, ПИРОТЪ, ВИДИНЪ”. Медалът се носи от лявата страна на гърдите на лента, състояща се от редуващи се виолетови и бели ивици. Отсечени са 60 000 сребърни  и 30 000  бронзови възпоменателни медала, които се раздават до 1891 г. \r\nВъв витрината, посветена на Съединението и последвалата го Сръбско-българската война (1885 г.), могат да се видят два револвера „Смит & Уесън” и „Гасер” модел 1880, лично оръжие на офицерите по онова време. Това са едни от най-добрите образци на късото огнестрелно оръжие, с които са въоръжени тогава не само българите, но американската и руската армия. Револверите “Смит & Уесън” са получени от складовете на действащата руска армия за въоръжаване на командния състав на Българското опълчение. В навечерието на Сръбско-българската война въоръжените сили на Княжество България разполагат с 1612 бр. револвера “Смит & Уесън”. Българската земска войска получава по нареждане на Временното руско управление безвъзмездно 2000 бр.  револвера “Смит и Уесън” и 100 000 патрона към тях. \r\nВ края на 1879 г. с „Привременно положение за българската войска” официално става предаването на оръжието. Това нареждане замества дотогава действащите “Временно одобрени общие основания образования и устройства земского войска Княжество Болгарского”, \r\nодобрени от княз Дондуков-Корсаков (на 14 май 1879 г.). Според глава 5, §24 на “Привременното положение”, пехотните фелдфебели, кавалерийските и артилерийските унтерофицери са въоръжени с револвер “Смит и Уесън”, руски образец. Въпреки, че офицерският корпус не е споменат, фактически офицерите от всички родове войски, тръбачите и войниците от артилерийските батареи също са  въоръжени с посоченото оръжие. “Смит & Уесън”, обр. 1876 г. остава на въоръжение до 1911 г., но се използва и през Първата световна война. За съхранение в армейските складове са осигурени по 30 патрона на револвер.\r\nДругият револвер \"Гасер\" модел 1880, известен още като \"Черногорец\"  е второто късо оръжие с унитарен патрон, въведено в австро-унгарската армия. Голяма част от производството на фирмата е предназначено за износ на Балканите, предимно за Черна гора. През 1889 г. черногорската държава внася от Австрия револвери “Гасер” модел 1880, за въоръжаване на нейната милиция. Тези револвери в България са придобивани по частен път. \r\nОт трофейното турско оръжие в складовете на българската армия постъпват още 2000 бр. револвери, предимно “Колт”. На въоръжение в милицията (пехота, жандармерия и полиция) на Източна Румелия са пехотните пушки “Крнка” и “Шаспо”, както и трофейните турски пушки “Пибоди Мартини”, които с предимство са давани на гимнастическите дружества. Оръжията са предоставени на Българската земска войска безвъзмездно от руската армия. \r\nВ навечерието на Сръбско-българската война българската войска разполага с 54 894 пушки и карабини “Бердана № 2” и 81 656 пушки и карабини “Крнка”, или общо 136 550 пушки и карабини. С “Крнка” са въоръжени само една част от войските, Народното опълчение и доброволците. Патроните за “Бердана № 2” били средно по 350 бр., а за “Крнка” – по 450 бр. на цев. След Съединението в Русенския артилерийски арсенал са поправени 3 000 пушки и карабини “Крнка”, 5 000 пушки и карабини “Бердана №2” и 3 500 пушки “Пибоди Мартини” и “Хенри Мартини”. Към началото на бойните действия в Сръбско-българската война българските войници са носели в себе си по 80-100 патрона, в ротите е имало още по 40 патрона за всеки боец. В бойния обоз на полка е имало още по 30 патрона на пушка. Останалите боеприпаси са се съхранявали в оръжейните складове. Тези цифри показват, че тогава българската армия не отстъпва по качество на въоръжението на съседните балкански държави.", "date": "2017.09.04", "title": "В Националния исторически музей е посветена витрина от възпоменателни медали и оръжие от Сръбско-българската война"}
{"url": "http://www.focus-news.net/news/2017/09/04/2432305/narodniyat-predstavitel-ot-bsp-za-balgariya-prof-georgi-mihaylov-i-zamestnik-predsedatelyat-na-sos-milka-hristova-shte-provedat-priemna-za-grazhdani-na-5-septemvri.html", "text": "На 5 септември, от 15.00 до 17.00 часа, народният представител от „БСП за България“ проф. Георги Михайлов и заместник-председателят на СОС Милка Христова ще бъдат на разположение на софиянци в постоянната приемна на БСП – София на ул. „Леге“ №10, етаж 1. Това съобщиха от пресцентъра на БСП - София.", "date": "2017.09.04", "title": "Народният представител от „БСП за България“ проф. Георги Михайлов и заместник-председателят на СОС Милка Христова ще проведат приемна за граждани на 5 септември"}
{"url": "http://www.focus-news.net/news/2017/09/04/2432306/zam-predsedatelyat-na-gerb-tsvetan-tsvetanov-stroim-nova-detska-gradina-v-draginovo-obrazovanieto-e-nash-osnoven-prioritet.html", "text": "Нова детска градина ще бъде построена във велинградското село Драгиново с отпуснатите от правителството 1 126 000 лева. Това съобщи председателят на ПГ на ГЕРБ и заместник-председател на партията Цветан Цветанов по време на среща с жителите на Драгиново, информират от пресцентъра на ПП ГЕРБ. „Драгиново е мястото, където държавата си заслужава да инвестира в децата, където родителите да са спокойни, а учениците да получат добър старт в живота. Всичко това е възможно да се случи, ако има воля, а ГЕРБ и правителството имаме тази воля и го доказахме като изпълняваме предизборното си обещание да построим нова детска градина“, каза още Цветанов. Председателят на ПГ на ГЕРБ коментира още, че държавата подкрепя всички работещи общини и техните екипи. Пример за това Община Велинград, в която кметът и екипът му успяха да стопят натрупаните от предходното управление 22 милиона лева на 16 милиона лева. „Когато държавата е стабилна тя може да изпълнява ангажиментите си още първите 100 дни. Това е ясен и силен знак на правителството към хората от Драгиново и региона“, обясни Цветанов.\r\nПо време на срещата в селото, Цветан Цветанов поздрави кмета на Драгиново Бисер Маджиров за работата и доброто управление на населеното място. Цветанов припомни, че за необходимостта от детска градина в селото е информиран и премиерът още по време на предизборната кампания и заради това той не е имал проблеми да го убеди да се отпуснат нужните 1 126 000 лв. „Знам, че сградният фонд в сегашната градина е компрометиран. Знам, че падна таванът в едно от помещенията и само по стечение на обстоятелствата тогава нямаше деца вътре“, уточни Цветанов.\r\nЦветан Цветанов се срещна и с педагогическия колектив на СОУ „Методий Драгинов“ в селото и им пожела успешна нова учебна година. Директорката Дуня Бошнакова сподели, че учебното заведение е първото в региона, чието парно отопление се захранва с минерална вода, но се нуждаят от физкултурен салон, а Цветанов заяви, че ще се търси финансиране за целта. „Това място може да е образец в страната, тъй като ние ще изградим не само детска градина, но и цялостната инфраструктура към нея. Не случайно образованието е записано като основен наш приоритет в управленската програма на правителството. Вие изисквайте от нас, а ние ще изпълняваме, защото знаем какъв е дефицитът от образовани млади кадри, които да получат добро образование и да се върнат отново тук“, заяви още Цветанов пред преподавателите.", "date": "2017.09.04", "title": "Зам.-председателят на ГЕРБ Цветан Цветанов: Строим нова детска градина в Драгиново, образованието е наш основен приоритет"}
{"url": "http://www.focus-news.net/news/2017/09/04/2432307/blic-sarbiya-silite-na-nato-v-evropa-ne-sa-gotovi-v-sluchay-na-napadenie-ot-strana-na-rusiya-smyata-pentagonat.html", "text": "Силите за бързо реагиране на НАТО в Европа няма да издържат на внезапно нападение на Русия в случай на военна ситуация, пише белградският Blic, като се позовава на публикация на Politico, базирана на доклад на Пентагона.\r\nВ доклада на първо място се споменава 173-та въздушно-десантна бригада, разположена в италианския град Виченца, която се смята за \"бастион на НАТО\", и която според стратегическите планове трябва да поеме първия удар в един евентуален конфликт.\r\nСпоред анализа бригадата, която е изпращана на бойни мисии в Ирак и в Афганистан, не е готова да изпълни всички възложени й задачи, заради липса на достатъчно сили за Противовъздушна отбрана (ПВО) и за радиоелектронна борба. .Тереза Герова", "date": "2017.09.04", "title": "Blic (Сърбия): Силите на НАТО в Европа не са готови в случай на нападение от страна на Русия, смята Пентагонът"}
{"url": "http://www.focus-news.net/news/2017/09/04/2432308/ministar-ekaterina-zaharieva-shte-bade-lektor-v-panela-evropeyskiyat-sayuz-v-promeneniya-svyat-na-bledskiya-strategicheski-forum-v-sloveniya.html", "text": "Заместник министър-председателят по правосъдната реформа и министър на външните работи Екатерина Захариева пристигна в словенския град Блед за провеждащия се там днес и утре (5 септември) Стратегически форум. Това съобщиха от пресцентъра на Министерство на външните работи. Дванадесетото издание на ежегодното събитие е под надслов „Нова действителност“. \r\nМинистър Захариева е сред лекторите в панела „Европейският съюз в променения свят“. Сред останалите участници в дискусията са европейският комисар по транспорта Виолета Булц, бившият председател на Европейския парламент Пат Кокс, министърът на Франция по европейски въпроси Натали Лоазо и министърът на външните работи на Румъния Теодор-Виорел Мелешкану. \r\nВсяка година организираният от словенската държава форум събира стотици политически лидери, представители на международни, регионални и граждански организации, на академичната общност и медиите. \r\nСписъкът с участници тази година включва върховния комисар на ООН по правата на човека Зейд Раад ал-Хюсеин, върховния представител на Европейския съюз по въпросите на външните работи и политиката на сигурност Федерика Могерини, министъра на външните работи на Словакия и председател на 72-ата сесия на Общото събрание на ООН Мирослав Лайчак, както и министъра на външните работи и търговията на Унгария Питер Сиярто. \r\nФорумът ще бъде открит от заместник министър-председателя и министър на външните работи на Словения Карл Ерявец, от министър-председателя Миро Церар и от президента на страната Борут Пахор. \r\nСред дискусиите в първия ден на програмата е „Бъдещето според Таня Файон, Иван Кръстев и Жак Рюпник”. Тримата политолози ще обсъдят какво движи Европа и света през XXI в. \r\nВъв втория ден на събитието министър Захариева ще участва в панела „Европейският съюз в променения свят”. Той е посветен на проблемите и предизвикателствата пред ЕС, както и на проблеми от международния дневен ред. \r\nСред темите на останалите дискусии се открояват „Западните Балкани”, „Сътрудничещата си икономика”, „Южното Средиземноморие”, „Глобалното ядрено управление” и други. \r\nПо традиция освен на политически теми, Бледският форум отделя внимание на „нощните птици“. В няколко вечерни сесии представители на традиционни и нови медии ще обсъждат теми като фалшивите новини, дипломацията в социалните медии и други. \r\nБългарско участие ще има и в панела „Иновативна Европа – възможности за нов пробив“. Сред ключовите лектори там е Румяна Тренчева, управляващ директор на SAP за Югоизточна Европа. \r\nВ програмата на министър Захариева са предвидени и двустранни срещи със словенския министър на външните работи Карл Виктор Ерявец и със заместник-помощник държавния секретар на САЩ Хойт Брайън Ий. \r\nПодробна информация за форума може да бъде открита на неговия сайт: https://www.bledstrategicforum.org/", "date": "2017.09.04", "title": "Министър Екатерина Захариева ще бъде лектор в панела „Европейският съюз в променения свят“ на Бледския стратегически форум в Словения"}
{"url": "http://www.focus-news.net/news/2017/09/04/2432309/arheologat-diana-dimitrova-ot-kongresa-v-kazanlak-ochakvam-trakologiyata-otnovo-da-pridobie-podobavashtoto-se-myasto-v-istoricheskite-nauki.html", "text": "От конгреса в Казанлък очаквам тракологията отново да придобие подобаващото ѝ се място в историческите науки. Това каза за Радио „Фокус“ археологът Диана Димитрова. Тя подчерта, че след смъртта на доайена на тракологията проф. Александър Фол, а и след смъртта на доц. д-р Георги Китов тракологията е изместена от фокуса на учените: „Заделяха се по-малко средства и сега се надявам с този престижен международен форум тракологията да добие целия си блясък и ще заеме полагащото и се място. „В научния форум Димитрова участва с доклад, който касае една темата за владетелски дом при големия завои на река Тунджа на юг, т.е. разширението на Долината на тракийските царе на изток в района на Сливен. „Това обаче не омаловажава района на Казанлък, Шипка, Павел баня, Мъглиж, напротив доказваме, че там има една контактна зона, която е различна от района на запад от Казанлъшката долина и от района на изток, където се чувства много силно влиянието на гръцките колонии и от района на юг, където са домовете на едни други владетелски родове в района на Болярово и Елхово.\r\nСлавяна ГАЙДАРОВА", "date": "2017.09.04", "title": "Археологът Диана Димитрова: От конгреса в Казанлък очаквам тракологията отново да придобие подобаващото ѝ се място в историческите науки"}
{"url": "http://www.focus-news.net/news/2017/09/04/2432310/plovdiv-zapochva-podmyana-na-vodoprovodnata-mrezha-na-kragovoto-dvizhenie-v-rayona-na-garata.html", "text": "Започва подмяна на водопроводната мрежа на кръговото движение в района гарата в Пловдив. Това каза пред журналисти кметът на града Иван Тотев, предаде репортер на Радио „Фокус“-Пловдив. По думите му ремонтните дейности стартират на 7 септември, като предстои да се въведе и временна организация на движението в пътния участък. \r\n„Веднага след приключване на дейностите по водопроводната мрежа ще бъде затворено източното платно на бул. „Руски“, в участъка от колелото до ул. „Гладстон“, добави кметът на Пловдив. Той посочи също, че в рамките на днешния ден ще бъдат асфалтирани уширенията на кръговото движение в кв. „Остромила“. \"В рамките на 10-15 дни ремонтните дейности ще напреднат още повече\", увери още Тотев.\r\nКристиян ГАРОВ", "date": "2017.09.04", "title": "Пловдив: Започва подмяна на водопроводната мрежа на кръговото движение в района на гарата"}
{"url": "http://www.focus-news.net/news/2017/09/04/2432311/yuliyan-indzhov-stroitel-rekonstruktsiyata-na-patya-plovdiv-asenovgrad-shte-bade-priklyuchena-do-kraya-na-godinata.html", "text": "Реконструкцията на пътя Пловдив – Асеновград ще бъде приключена предсрочно. Това увери на пресконференция днес строителят на трасето Юлиян Инджов, предаде репортер на Радио „Фокус” – Пловдив. Според Инджов, ако времето се задържи топло, се очаква строителните дейности да приключат до края на годината. До момента са изпълнени над 60% от строителните работи. По думите на строителя, очаква се дори и поевтиняване на проекта, заради бързото му напредване. „Това, което ние строим, е по проекта, който е бил одобрен през 2007 - 2008 година”, уточни Инджов. Отсечката ще наподобява магистрала с габарити 24,50 метра, с две платна, с еластична преграда по средата, с две ленти по 3.50 метра, аварийна лента, широка 2 метра и 2 кръгови кръстовища – при Крумово и Куклен. След разширението на пътя ще се пристъпи и към рехабилитация на сега съществуващото шосе. Парите, необходими за разширението на шосето са в размер на 24.5 млн. лева и са осигурени от държавата. „В стария проект обаче не са предвидени локални платна, които да свързват селищата около пътя и промишлените обекти по него”, уточни председателят на Управителния съвет на Агенция „Пътна инфраструктура“ инж. Дончо Атанасов. Предвидени са допълнително и три нови кръгови кръстовища. Те са в началото на пътя след излизане от Пловдив, при Долни Воден и на входа на Асеновград. На разклона за летище Пловдив засега не се предвижда кръгово кръстовище. „Пътуващите от Пловдив ще обръщат посоката на кръстовището при Куклен и ще влизат към аеропорта”, каза още инж. Дончо Атанасов. Финансирането на локалите не е задължение на държавата, а на общините, тъй като населението иска локални пътища и кръстовища за по-бърз достъп”, уточни Атанасов. Все още не е готова количествената оценка за това колко допълнително ще струва изграждането на локалите. Очаква се да има и нови процедури по отчуждаване и обжалвания заради новите локални платна.\r\nЦветана ТОНЧЕВА", "date": "2017.09.04", "title": "Юлиян Инджов, строител: Реконструкцията на пътя Пловдив – Асеновград ще бъде приключена до края на годината"}
{"url": "http://www.focus-news.net/news/2017/09/04/2432312/stara-zagora-dimitar-berbatov-potvardi-uchastieto-si-v-zvezdniya-mach-sreshtu-legendite-na-barselona-koyto-shte-se-provede-na-20-septemvri.html", "text": "Великият български футболист Димитър Бербатов ще се включи в звездния сблъсък между Дрийм тийма на Барселона и отбора на Христо Стоичков и приятели. Това съобщиха от пресцентъра на Община Стара Загора. Въпреки че наскоро подписа договор с индийския тим „Керала Бластърс“, суперзвездата потвърди участието си във впечатляващия футболен спектакъл, който ще се проведе на 20 септември в Стара Загора. Двукратният шампион на английската Висша лига с екипа на „Манчестър Юнайтед“ ще бъде част от отбора на Камата и приятели, които ще се изправят срещу едни от най-големите имена на каталунския гранд. Така публиката на стадион „Берое“ освен, че ще преживее уникалната емоция на най-грандиозното футболно шоу, ще има възможност отново да се наслади и на великолепната игра на едно от най-добрите български остриета за всички времена. \r\nСъбитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“, е на 20 септември 2017 г. на стадион „Берое“, гр. Стара Загора. Начало 20.00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. Повече информация в официалната страница на събитието: Дрийм тиймът на Барселона срещу отбора на Христо Стоичков.", "date": "2017.09.04", "title": "Стара Загора: Димитър Бербатов потвърди участието си в звездния мач срещу легендите на Барселона, който ще се проведе на 20 септември"}
{"url": "http://www.focus-news.net/news/2017/09/04/2432313/prof-valeriya-fol-kazanlak-e-emblema-na-trakologiyata-i-na-odriskoto-tsarstvo.html", "text": "Казанлък е емблема на тракологията, на Одриското царство – най-мощното тракийско царство. Това каза за Радио „Фокус“ проф. Валерия Фол. Тя подчерта, че абсолютно заслужено градът е домакин на 13-тия Международен конгрес по тракология, в който със свои разработки участват почти 240 учени, които се занимават с траките: “В Казанлък те ще заседават три дни и ще имат възможност да споделят резултатите от своите изследвания. Казанлък много добре стои в картата на проведените до дотук 12 конгреса и настоящия 13-ти конгрес по тракология.“ \r\nПроф. Валерия Фол участва в научния форум в Казанлък с доклад за хероите, тема която е и индиректно свързана със сакралните градежи, които са в Казанлъшката долина. Тя коментира, че в програмата на конгреса има много интересни доклади, които ще бъдат изнесени в четири секции, като трайността на всеки един от тях е 15 минути. “Организацията на конгреса е чудесна и вярвам, че и колегите от чужбина ще бъдат много впечатлени от това, което ще видят по време на екскурзиите в Долината на тракийските царе“, каза проф. Фол.\r\nСлавяна ГАЙДАРОВА", "date": "2017.09.04", "title": "Проф. Валерия Фол: Казанлък е емблема на тракологията и на Одриското царство"}
{"url": "http://www.focus-news.net/news/2017/09/04/2432314/pregled-na-mezhdunarodnite-novini-do-13-chasa-agentsiya-fokus.html", "text": "През последните години интересът към получаването на български паспорт сред гражданите на Македония нарасна, но тази ситуация ще се промени, когато заплатите в страната бъдат увеличени, коментира скопското електронно издание „Фокус“.\r\nСпоред посредник около  70% от гражданите приемат български паспорти с цел намиране на работа в страните от ЕС, а 30% - за да се преместят да живеят в страните от Общността. \r\n„Чака се между две и две и половина години, но сега можем да ускорим процедурата за пет до седем месеца, разбира се, с доплащане. За критериите - трябва да сте македонски гражданин, да предоставите смъртен акт на човек, роден преди 1920 г., дядо, прадядо, и копие от македонски паспорт. Това е началото, а след това се нуждаем от свидетелство за съдимост, медицинско свидетелство. Произходът проучваме ние“, обяснява източникът. \r\nСпоред посредника броят на македонските граждани, които притежават български паспорт, е между 50-60 хил. души. За получаването му са необходими около 400 евро, както и пари за някои съпътстващи разходи като пътуване до София например. \r\nВ Македония има хора, които вече двадесет години посредничат на гражданите за получаването на български паспорти. Но за да бъде обърната тенденцията, стандартът на живот в Македония трябва да бъде подобрен, категоричен е източникът на изданието. \r\n„Стандартът трябва да е по-висок. Основните заплати трябва да бъдат увеличени. Да приемем, например, че чисто се получават 18 хил. денара (над 570 лева). Всички бягат от работа\", добавя събеседникът. \r\nПосредникът твърди, че на първо място македонците мислят за съществуването си и по-малко за това дали паспортът им е български или македонски.\r\n*** Китай обяви в понеделник, че е връчил официална протестна нота на посланика на Северна Корея в страната във връзка с последния ядрен тест на режима в Пхенян.\r\nПекин e изразил „сериозен протест пред лицето, отговорно за посолството на Северна Корея в Китай\", заяви пред репортери говорител на китайското външнополитическо ведомство.\r\n„Китай се противопоставя на развитието на ядрената и балистичната програма на Северна Корея и е ангажиран с денуклеаризацията на полуострова. Тази позиция е добре известна, Северна Корея също я познава\", допълни говорителят на МВнР на Китай.\r\nСеверна Корея обяви в неделя, че е провела успешен тест на водородна бомба.\r\n*** Южна Корея и САЩ ще разположат допълнителни средства за противоракетна отбрана в отговор на ядрения тест на режима в Пхенян, съобщи в понеделник министърът на отбраната на Сеул. \r\nПо вътрешната граница на Корейския полуостров вече е разгърната системата THAAD, но в изявление от военното ведомство на Сеул се казва, че „четитри оставащи изстрелващи устройства скоро ще бъдат разположени, за да се противопоставят на нарастващата ядрена и ракетна заплаха от Севера“.\r\n*** Новият генерален секретар на Организацията за сигурност и сътрудничество в Европа (ОССЕ) ще бъде представен официално в понеделник, 4 септември.\r\nВъв Виена Томас Гремингер ще представи своите приоритети и планове за следващите месеци. Швейцарецът бе избран за поста от 57-те членки на ОССЕ в средата на юли. \r\nНовият генерален секретар, който бе швейцарски посланик в ОССЕ  в периода между 2010 г. и 2015 г., се счита за строител на мостове между Изтока и Запада. Гримингер се отличи особено в кризата в Украйна по време на швейцарското председателство на ОССЕ през 2014 г., когато ръководеше седмичните срещи във Виена. \r\nПозицията на генералния секретар на ОССЕ остана вакантна в продължение на седмици заради спор в редиците на организацията. Кризата в ръководството бе преодоляна  в рамките на среща в Мауербах край Виена на 11 юли. Понастоящем Австрия е председател на ОССЕ, припомнят от редакцията.\r\n*** Страните от БРИКС (Бразилия, Русия, Индия, Китай и Република Южна Африка) започват в понеделник консултации в рамките на двудневна среща на върха, която ще се проведе в южния китайски пристанищен град Сямън.\r\nТемите на конференцията включват по-тясно сътрудничество между държавите от БРИКС, стимулиране на развиващите се икономики и свободната търговия.\r\nПоследният ядрен тест на Северна Корея изиграха незначителна роля в двустранните разговори, които китайският президент Си Дзинпин и руският държавен глава Владимир Путин вече проведоха в неделя вечер. В срещата на страните, които осигуряват една четвърт от световната икономическа продукция, ще участват още премиерът на Индия Нарендра Моди и президентите на Бразилия и Южна Африка, Мишел Темер и Джейкъб Зума.\r\nСрещата на високо равнище на БРИКС, която ще се проведе в периода 4-5 септември, ще позволи на лидерите на Бразилия, Русия, Индия, Китай и Южна Африка да обсъдят актуалните проблеми на дневния ред на света. Освен икономически въпроси, лидерите ще отделят и внимание на въпросите, свързани със сигурността, в това число и в контекста на антитерористичната операция в Сирия.\r\nКъм тях ще се присъединят представители на Тайланд, Мексико, Египет и Гвинея, които ще вземат участие в обсъждане на концепцията „БРИКС Плюс“ – план за възможното разширяване на блока с нови членове.\r\n*** Близо 90 хил. рохинги са избягали в Бангладеш след ескалацията на насилието в съседен Мианмар през месец август. \r\nНасилието в Мианмар бе предизвикано от координирана атака на 25 август на десетки полицейски постове и армейска база. При последвалите сблъсъци и голяма военна контраофанзива загинаха поне 400 души.\r\nВластите на Мианмар обвиниха бойците рохинга за изгарянето на домове и смъртни случаи на цивилни, но правозащитниците твърдят, че кампанията от палежи и убийства е дело на армията, която иска да принуди рохингите да отстъпят в конфликта.\r\n*** Говорителят на турското Президентство Ибрахим Калън буквално изригна срещу последните изявления и действия на  Германия спрямо Анкара.\r\n„Атаката срещу Турция и лично против президента Реджеп Тайип Ердоган, която пренебрегва основните и неотложни проблеми на Германия, а и на Европа, е отражение на стесняването на хоризонта вътре в самата Европа. Преклонението и съгласието с германска политика на популизъм и враждебност като основна тенденция в Европа, само по себе си и от само себе си подхранва дискриминацията и расизма.”, подчертава говорителят на Ердоган.\r\n***", "date": "2017.09.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/04/2432315/sotir-ivanov-istoricheski-muzey-petrich-herakleya-sintika-generira-ogromen-posetitelki-interes.html", "text": "Хераклея Синтика генерира огромен интерес и аз се радвам, че за първи път в моите съграждани, в местната общност, виждам една силна привързаност към миналото и към това, че това минало е част от нашата идентичност, а също така е и нашата визитна картичка пред света. Това каза за Радио „Фокус“ – Пирин Сотир Иванов, директор на Исторически музей – Петрич. По думите му всеки един музеи в България най-често се посещава от представители на други области или чужденци. „Обикновено музеят в даден град е най-малко популярен сред собствените си съграждани, но специално в Исторически музей – Петрич съотношението беше някъде 80 към 20%, тоест по-голямата част от посетителите ни бяха от райони извън Благоевградска област и чужденци, а по-малката част от област Благоевград, Петрич и Петричка община. Тази тенденция обаче вече се обръща и за мен е голямо удоволствие, че жителите на общината ни се радват и посещават обекта след всяка информация за нови открития“, каза още Иванов. Според него е очевидно, че в музея са си свършили работата като културна и образователна институция. „Що се отнася до туристическия поток като цяло мога да кажа, че още на шестмесечието се оказа, че ние имаме такъв обем от посещаемост, който надвишава с 40% този от миналата година. Ако тази тенденция се запази, то Исторически музей – Петрич ще бъде една изключително добре представена сред публиката институция и дори лидер по посещаемост на музеите в страната, разбира се съобразно мащаба си. Една посещаемост от 70 – 80 хил. туристи годишно, представлява изключително постижение за един провинциален музей“, посочи Иванов.\r\nЛивия НИНОВА", "date": "2017.09.04", "title": "Сотир Иванов, Исторически музей – Петрич: Хераклея Синтика генерира огромен посетителки интерес"}
{"url": "http://www.focus-news.net/news/2017/09/04/2432316/deutschlandfunk-albaniya-ot-ateizam-kam-islyamizam.html", "text": "Някога комунистическа Алабния се хвалеше, че е първата страна на атеисти, тъй като на територията й бе забранено изповядването на каквато и да е било религия. Но след свалянето на диктатурата в Тирана балканската страна е изправена пред сериозен проблем с ислямизма, коментира германското радио Deutschlandfunk.\r\n„Нямаше религиозно образование за нас. Затова мнозина албанци отидоха с тази цел в чужбина: в Саудитска Арабия, Турция, Сирия, Йордания, страните от Персийския залив. Ние, като нерелигиозна страна, не бяхме наясно с разликите в различните ислямски направления“, признава албански експерт.\r\nНо нуждата от пари довежда до процъфтяването на ислямисткото влияние в Албания, подценявано десетилетия наред за увереността на комунистическия режим, че религията е изгубила значение за гражданите на страната. \r\nЕнри Хайд изследва радикализацията на Балканския полуостров от години и предупреждава, че Албания има ислямистка сцена, която става все по-голяма от година на година. „Имаме няколко джамии, които съвсем ясно са под влиянието на радикални лица. Но младите хора не се радикализират само в джамиите, а също и на други места, които съвсем не се използват за религиозни цели“, алармира експертът. \r\nХайд припомня, че над осем милиона мюсюлмани живеят в Албания, Косово, Босна и Херцеговина и Македония. Опасността от нарастваща радикализация е валидна не само за Албания, но и за целия регион на Западните Балкани.\r\n„Между 600 и 900 бойци на т.нар. „Ислямска държава“ в Сирия и Ирак произхождат от Западните Балкани. Данните включват членовете на семействата им. Общо 145 души идват от Албания, също с партньори и деца. Между  45 до 48 са се завърнали, останалите 76 са все още там със семействата си“, обясни експертът.Тереза Герова", "date": "2017.09.04", "title": "Deutschlandfunk: Албания – от атеизъм към ислямизъм"}
{"url": "http://www.focus-news.net/news/2017/09/04/2432317/plovdiv-25-godishen-mazh-ot-grada-e-zadarzhan-za-poboy-nad-meditsinska-sestra-ot-speshnoto-detsko-otdelenie-na-bul-vasil-aprilov.html", "text": "25-годишен мъж от Пловдив е задържан за проявена агресия към медицински служител. Това съобщиха от ОДМВР-Пловдив. В петък по обяд служители на Второ Районно управление на МВР се отзовали на сигнал за нанесени удари на 48-годишна медицинска сестра от Спешното детско отделение на бул. “Васил Априлов”. На място униформените установили извършителя – 25-годишен мъж, дошъл с нуждаещо се от неотложна помощ малко дете. Той бил отведен за едно денонощие в полицейския арест, образувано е бързо производство. След доклад на случая в Районна прокуратура, мярката му за неотклонение е удължена до 72 часа. Продължава работата по изясняване на фактите и обстоятелствата около случая.", "date": "2017.09.04", "title": "Пловдив: 25-годишен мъж от града е задържан за побой над медицинска сестра от Спешното детско отделение на бул. “Васил Априлов”"}
{"url": "http://www.focus-news.net/news/2017/09/04/2432318/burgas-denyat-na-saedinenieto-shte-bade-otbelyazan-v-grada-sas-zaupokoyna-molitva-i-polagane-na-ventsi-i-tsvetya-pred-voenniya-klub.html", "text": "Денят на Съединението ще бъде отбелязан в града със заупокойна молитва и полагане на венци и цветя пред Военния клуб. Това съобщиха от пресцентъра на Община Бургас. Съединението на Княжество България с Източна Румелия на 6 септември 1885 г., е една от най-важните дати в новата българска история, събитие белязало развитието на българската държава. Честванията на знаменателния акт на Националното обединение ще стартират още на 5 септември с концерт на представителния Бургаски духов оркестър, от 18.30 часа, на Мостика. Отдаването на почит към паметта на героите, дали живота си в борбата за Съединението, ще започне на 6 септември, от 10.30 часа, на площад \"Атанас Сиреков\" (пред сградата на Общината) с ритуал по издигане на националния флаг на Република България и флаговете на Европейския съюз и на Община Бургас. В 11.00 часа на Паметника на 24-ти Черноморски пехотен полк пред Военния клуб (ул. \"Христо Ботев\" №48) ще бъде отслужена заупокойна молитва и ще бъдат положени венци и цветя на признателност към падналите в Сръбско-българската война от 1885 г. След тържествените ритуали, празникът ще продължи от 11.30 часа на площад \"Атанас Сиреков\" с празничен концерт на ФА \"Атанас Манчев\". От 12.00 часа на открита сцена \"Охлюва\" пенсионерските клубове в Бургас също ще поздравят своите съграждани за празника.", "date": "2017.09.04", "title": "Бургас: Денят на Съединението ще бъде отбелязан в града със заупокойна молитва и полагане на венци и цветя пред Военния клуб"}
{"url": "http://www.focus-news.net/news/2017/09/04/2432319/bbc-prints-uilyam-i-keyt-ochakvat-tretoto-si-dete.html", "text": "Принц Уилям и херцогинята на Кеймбридж – Катрин, очакват третото си дете, предава BBC.\r\nВ съобщение от двореца Кенсигтън се казва, че кралица Елизабет II и двете семейства са „доволни от новината“.\r\nХерцогът и херцогинята имат един син, Джордж, и една дъщеря - Шарлот, съответно на четири и две години.Тереза Герова", "date": "2017.09.04", "title": "BBC: Принц Уилям и Кейт очакват третото си дете"}
{"url": "http://www.focus-news.net/news/2017/09/04/2432320/plovdiv-43-godishen-mazh-e-zaginal-pri-katastrofa-kray-selo-dalgo-pole.html", "text": "Мъж е загинал при пътен инцидент снощи край село Дълго поле. Това съобщиха от ОДМВР-Пловдив. Сигналът за произшествието е получен в 19.50 часа. Изпратен на мястото екип на Районно управление на МВР – Хисаря установил, че излизайки от селото в посока гара Калояново лек автомобил “Хонда” се е блъснал в дърво. На място загинал 43-годишният водач, който пътувал сам в колата. Извършен е оглед. Образувано е досъдебно производство. Под наблюдението на Окръжна прокуратура – Пловдив продължава работата по изясняване на обстоятелствата и причините за катастрофата.", "date": "2017.09.04", "title": "Пловдив: 43-годишен мъж е загинал при катастрофа край село Дълго поле"}
{"url": "http://www.focus-news.net/news/2017/09/04/2432321/gabrovo-vazstanoveno-e-dvizhenieto-po-pat-i-4-paten-vazel-detelina-sevlievo.html", "text": "Възстановено е движението по път I-4 пътен възел \"Детелина\" - Севлиево. Това съобщиха от пресцентъра на Агенция \"Пътна инфраструктура\".", "date": "2017.09.04", "title": "Габрово: Възстановено е движението по път I-4 пътен възел \"Детелина\" - Севлиево"}
{"url": "http://www.focus-news.net/news/2017/09/04/2432322/zam-ministar-ameliya-gesheva-13-tiyat-kongres-po-trakologiya-v-kazanlak-ima-podkrepata-na-darzhavata-i-na-mestnata-vlast-na-akademichnite-sredi-i-universiteti.html", "text": "В Казанлък се случва едно прекрасно сътрудничество, което показва важността на науката тракология не само за учените, този конгрес има подкрепата на държавата и на местната власт, на академичните среди на университетите, на местния музей. Това каза зам.-министърът на културата Амелия Гешева в приветствието си пред световната научна общественост в областта на тракологията по време на откриването на 13-я конгрес по тракология. Това предаде кореспондент на Радио „Фокус“. Зам.-министър Гешева подчерта, че всички съзнаваме, че разкриването на нашето минало е част от нашето бъдеще. „Защото за хората в Казанлък това са корени, но безспорно Долината на царете е и бъдещето, защото тук с всеки изминал сезон има все повече туристи, които искат да открият силата, интереса към Долината на тракийските царе и към онова, което носи тракийската култура като послание“, каза зам.-министър Гешева. Тя изрази задоволство от присъствието на световния научен елит в областта на тракологията в Казанлък, подчертавайки, че всеки един от учените е на форума, за да сподели всичко онова, което е открил и се е докоснал до знанието за траките. „Казанлък и България ще ви очароват и ще се връщате тук, защото Казанлък и България са магия и траките са знаели това“, каза още Гешева. Зам.-министърът добави, че преди един ден в Норвегия за първи път е показана изложбата „ История и легенди в злато“ с над 600 експоната от тракийската култура – всички златни съкровища на траките, историята на траките, която норвежците виждт за първи път. „Поддръжайте откривателския дух, защото траките трябва да бъдат изучавани всеки ден. Убедена съм, че в онова, което днес ни изглежда магия, вие ще откриете и ще ни предложите логиката на историята“, каза в заключение зам.-министър Гешева.\r\nСлавяна ГАЙДАРОВА", "date": "2017.09.04", "title": "Зам.-министър Амелия Гешева: 13-тият конгрес по тракология в Казанлък има подкрепата на държавата и на местната власт, на академичните среди и университети"}
{"url": "http://www.focus-news.net/news/2017/09/04/2432323/burgas-v-grada-shte-se-provede-folklorniyat-spektakal-osmoto-chudo.html", "text": "След триумфалния си успех по сцените в страната, спектакълът на Национален фолклорен ансамбъл \"Българе\" \"Осмото чудо\" за втори път ще гостува в Бургас. Това съобщиха от пресцентъра на Община Бургас. Спектакълът ще бъде представен на 12 септември, от 20.30 часа, на сцената на Летния театър в морския град. Мащабният проект с участието на холивудската знаменитост Бен Крос ще бъде игран пред бургаската публика с любезното съдействие на Община Бургас. Интересът към четвъртия авторски проект на \"Българе\" се оказа огромен, за изненада и радост на създателите му. Спектакълът е оригинална режисьорска комбинация от филм, театър и динамичните ни народни танци и песни, следваща интригуващ сценарий. Те, както и почти цялата хореография, са дело на създателя и продуцент на ансамбъл \"Българе\" Христо Ив. Димитров, чиито солови изпълнения са акцент в добруджанската и тракийската картина. \r\nЗрителите бързо оцениха запленяващото пътешествие в света на неравноделните музикални размери в българския фолклор и преоткриха за себи си личността на кореспондента на в. \"Таймс\" Джеймс Баучер - един верен приятел на България отпреди век. Ролята на ирландския журналист Джеймс Баучер е великолепно изиграна от холивудския актьор Бен Крос. Българският актьор Атанас Сребрев в образа на унгарския композитор Бела Барток е негов партньор в разговора, който двамата водят при пътуването си в \"Ориент Експрес\". Повествованието преминава през 7 музикално-танцови картини, впечатляващо изиграни от танцьорите и солистите на \"Българе\". Естествено продължение на най-популярния спектакъл на трупата - дебютния \"Това е България!\", \"Осмото чудо\" е мащабна продукция, която направо оставя публиката без дъх, в което бургазлии ще имат възможност да се убедят отново.\r\nПрез настоящата година ансамбъл \"Българе\" отбелязва 15 години от създаването си.\r\nБилетите за спектакъла \"Осмото чудо\" са вече в продажба на лятна каса \"Часовника\" и на тел. 0894898098.", "date": "2017.09.04", "title": "Бургас: В града ще се проведе фолклорният спектакъл \"Осмото чудо\""}
{"url": "http://www.focus-news.net/news/2017/09/04/2432324/ivan-totev-kmet-na-plovdiv-obshtinata-otdava-pod-naem-za-srok-ot-10-godini-teren-okolo-sportna-zala-kolodruma.html", "text": "Общината отдава под наем за срок от 10 години терен около спортна зала „Колодрума“ в Пловдив. Това заяви на пресконференция кметът на града Иван Тотев, предаде репортер на Радио „Фокус“-Пловдив. По думите му площта на терена е 2.7 декара. „Мястото е подходящо за ресторант или за обществено обслужване“, поясни кметът на Пловдив. Той отбеляза, че тръжната процедура е подготвена и най-вероятно ще бъде конкурсна, като част от инвестицията може да е за сметка на наема. Иван Тотев припомни, че Общинския съвет в града е взел решение в района на спортната зала „Колодрума“ да се изгради пасарелка. \"Идеята ни е да се социализира цялата зона около залата\", коментира още кметът на Пловдив.\r\nКристиян ГАРОВ", "date": "2017.09.04", "title": "Иван Тотев, кмет на Пловдив: Общината отдава под наем за срок от 10 години терен около спортна зала „Колодрума“"}
{"url": "http://www.focus-news.net/news/2017/09/04/2432325/lovech-gradushka-e-padnala-v-grada.html", "text": "Градушка е паднала в Ловеч в късните часове вчера. Това съобщиха за Радио „Фокус“ – Велико Търново от Хидрометеорологичната станция в града. Около 20.00 часа през Ловеч е преминала гръмотевична буря, придружена със силен вятър и ситна градушка. Бурята е започнала в 19.20 часа и е продължила до 19.50 часа. В рамките на половин час в града са се излели 24 л/кв. м валежи. Гръмотевичната буря с градушка е преминала и през ловешкото село Слатина, където са паднали 16 л/кв. метър дъжд. В останалите райони от областта валежите са в малки количества. След преминаването на фронта температурата рязко се е понижила. По време на бурята са отчетени 16° температура на въздуха, като за сравнение максималните температури в Ловеч във вчерашния ден са били 34°. Тази сутрин, в 8.00 часа, са измерени 14,5°, при 23° в 08.00 часа на 2 септември.\r\nНадежда КРЪСТЕВА", "date": "2017.09.04", "title": "Ловеч: Градушка е паднала в града"}
{"url": "http://www.focus-news.net/news/2017/09/04/2432326/plovdiv-nad-150-chifta-obuvki-s-nereglamentirano-izpolzvano-logo-na-izvestni-marki-sa-izzeti-ot-politsiyata-v-hisarya.html", "text": "Нерегламентирана продажба на спортни обувки е установена в Хисаря. Това съобщиха от ОДМВР-Пловдив. В хода на специализирана операция в петък служители от районното управление иззели 156 чифта с логото на известни марки, предлагани за продажба в магазина на 22-годишен търговец без разрешение на съответните правопритежатели. По случая е образувано досъдебно производство по чл. 172б, ал.1 от НК.", "date": "2017.09.04", "title": "Пловдив: Над 150 чифта обувки с нерегламентирано използвано лого на известни марки са иззети от полицията в Хисаря"}
{"url": "http://www.focus-news.net/news/2017/09/04/2432327/blagoevgrad-3-km-kolona-ot-tovarni-avtomobili-se-e-obrazuvala-na-gkpp-kulata-na-izhod.html", "text": "3 км колона от товарни автомобили се е образувала на ГКПП „Кулата“, на изход от страната. Това съобщи слушател на Радио „Фокус“. По думите му преминаването през граничния пункт се осъществява трудно.", "date": "2017.09.04", "title": "Благоевград: 3 км колона от товарни автомобили се е образувала на ГКПП „Кулата“ на изход"}
{"url": "http://www.focus-news.net/news/2017/09/04/2432328/sport-lionel-mesi-otkaza-da-podnovi-dogovora-si-s-barselona.html", "text": "Лионел Меси отказа да поднови договора си с Барселона. Съгласно информация, разпространена в медиите, аржентинският нападател е обосновал решението си със ситуацията в отбора – в настоящия момент е в ход процедура по събирането на подписи за вот на недоверие срещу президента на каталонския клуб Джосеп Мария Бартомеу.\r\nБарселона постигна споразумение за новия договор с Меси през юли. По последни данни аржентинецът няма да поднови договора си с клуба до края на 2017 г., което означава, че от следващата година той може да стане свободен агент. Футболистът все още не е коментирал информацията.", "date": "2017.09.04", "title": "Спорт: Лионел Меси отказа да поднови договора си с Барселона"}
{"url": "http://www.focus-news.net/news/2017/09/04/2432329/ministar-ivaylo-moskovski-memorandumat-koyto-shte-podpishem-s-gartsiya-vklyuchva-transporten-koridor-s-pristanishtata-v-solun-kavala-aleksandrupolis-burgas-varna-i-ruse.html", "text": "В този вариант, който предстои да подпишем, коридорът включва пристанищата Солун, Кавала и Александруполис с железопътна връзка през Свиленград. Включва и българските пристанища Бургас и Варна и пристанище Русе на Дунав. Това каза министърът на транспорта Ивайло Московски на представянето на Меморандума между България и Гърция, който ще бъде подписан на 6 септември, предаде репортер на Агенция „Фокус“. „Меморандумът, който ще подпишем ще стартира дейности по обособяването на един транспортен коридор“, обясни той. „Целта  на обособяването на този коридор е интегрирана свързаност, развитие на бизнеса и индустрията, както и оперативна съвместимост между две европейски държави, каквито са България и Гърция“, заяви Ивайло Московски. Той уточни, че коридорът е смесица между железопътна и пристанищна инфраструктура, като в основната си част представлява железопътна интегрирана свързаност. „Анализите за норми на възвращаемост и трафик ще бъдат правени съвместно от двете държави. Считам, че период от 10 години е реален, обективен и достатъчен да бъдат изградени отделните направления по коридора от двете държави“, каза още министърът. \r\nБиляна ИВАНОВА", "date": "2017.09.04", "title": "Министър Ивайло Московски: Меморандумът, който ще подпишем с Гърция, включва транспортен коридор с пристанищата в Солун, Кавала, Александруполис, Бургас, Варна и Русе"}
{"url": "http://www.focus-news.net/news/2017/09/04/2432330/plovdiv-oblastniyat-upravitel-zdravko-dimitrov-i-predsedatelyat-na-upravitelniya-savet-na-api-inzh-doncho-atanasov-inspektiraha-stroitelstvoto-na-patya-plovdiv-asenovgrad.html", "text": "Областният управител на Пловдив Здравко Димитров инспектира строителството на пътя Пловдив – Асеновград, предаде репортер на Радио „Фокус” – Пловдив. На инспекцията присъства и председателят на Управителния съвет на Агенция „Пътна инфраструктура“ (АПИ) инж. Дончо Атанасов и Юлиян Инджов, собственик на фирмата, която изпълнява дейностите на обекта. „Премиерът иска да му докладвам всяка седмица как върви изпълнението на обекта”, заяви областният управител. Преди инспекцията тримата обсъдиха и готовността за строителството на Околовръстния път на Пловдив и необходимостта от по-бързото изпълнение и на този проект. Според Здравко Димитров, ако двата обекта не бъдат изпълнени едновременно, трафикът по Околовръстния път ще бъде изключително затруднен.\r\nЦветана ТОНЧЕВА", "date": "2017.09.04", "title": "Пловдив: Областният управител Здравко Димитров и председателят на Управителния съвет на АПИ инж. Дончо Атанасов инспектираха строителството на пътя Пловдив – Асеновград"}
{"url": "http://www.focus-news.net/news/2017/09/04/2432331/anf-news-obshto-620-turski-grazhdani-sa-kandidatstvali-za-ubezhishte-v-germaniya-prez-yuli.html", "text": "Германският федерален министър на вътрешните работи Томас Де Мезиер обяви, че през месец юли 620 турски граждани са подали молба за убежище във ФРГ, предава ANF News.\r\nСпоред данните, предоставени от вътрешнополитическото ведомство, броят на молбите за убежище на турски граждани е нараснал значително в сравнение с предходните месеци – през юни закрила от ФРГ са поискали 433 граждани на Турция, а през май – 498. Тереза Герова", "date": "2017.09.04", "title": "ANF News: Общо 620 турски граждани са кандидатствали за убежище в Германия през юли"}
{"url": "http://www.focus-news.net/news/2017/09/04/2432332/mvr-44-godishniyat-georgi-genov-izdirvan-za-ubiystvoto-na-saprugata-si-v-peshtera-e-zadarzhan-vav-vila-kray-sofiyskoto-selo-muhovo.html", "text": "Локализиран и задържан е 44-годишният Георги Генов, заподозрян за извършено тежко криминално престъпление в Пещера. Мъжът бе обявен за общодържавно издирване, след като избяга от местопрестъплението и се укри. Това съобщиха от пресцентъра на МВР. По разпореждане на вицепремиера и министър на отбраната в помощ на полицейските екипи бе предоставена високопроходима техника на 68-ма бригада „Специални сили“ при Министерството на отбраната. Благодарение на денонощната работа и усилията на екипите, днес мъжът бе открит във вилна постройка край планинското софийското село Мухово. В близост до мястото е намерен и семейният автомобил, с който по първоначални данни извършителят се е оттеглил, както и оръжието на престъплението. \r\nОт МВР припомнят, че в петък, минути след 19.30 часа в полицията бе получено съобщение за жена в безпомощно състояние открита на кръстовище в града. Към мястото незабавно бяха насочени екипи на полицията и на „Спешна помощ\". Първоначалният оглед констатира смъртоносни наранявания по тялото на жената с остър предмет. Бе установена самоличността й – 41-годишна жителка на Пазарджик. Веднага бе сформиран екип от криминалисти, разследващ полицай, експерти, полицейски и младши-полицейски инспектори от РУ - Пещера и ОДМВР – Пазарджик, които започнаха работа по образуваното досъдебно производство под наблюдението на Окръжна прокуратура в Пазарджик. В рамките на разследването бе установено, че минути преди това е имало скандал между жертвата и съпруга ѝ, затова и една от изградените версии бе свързана с установяването на местонахождението на 44-годишния мъж, избягал с автомобила след престъплението. Установени бяха свидетели на случая, блокирани бяха основните пътни артерии. \r\nРаботата по случая продължава, води се полицейско производство под наблюдението на  Окръжна прокуратура - Пазарджик.", "date": "2017.09.04", "title": "МВР: 44-годишният Георги Генов, издирван за убийството на съпругата си в Пещера, е задържан във вила край софийското село Мухово"}
{"url": "http://www.focus-news.net/news/2017/09/04/2432333/tsvetan-tsvetanov-gerb-nie-shte-zashtitim-kauzata-na-velingrad-da-nyama-volframova-mina.html", "text": "Ние ще защитим каузата на Велинград - да няма волфрамова мина.\r\nТова е моя кауза, да няма мина във Велинград. Това каза по време на среща във Велинград, във връзка с мината за добив на волфрам, заместник-председателят на партия ГЕРБ и председател на парламентарната група на партията Цветан Цветанов, предаде репортер на Радио \"Фокус\" - Пазарджик. Цветанов коментира, че когато се вземат управленски решения, в повечето случаи те се вземат от политиците. \"Това е политическо и управленско решение, защото през 2009 година то е взето от тогавашното правителство дни преди да си тръгне. \"В община Велинград живеят над 42 000 души, а мината ще осигури работни места на около 400 души. Кое е по-важно - да бъде защитен общественият интерес или да бъде продаден\", каза Цветанов. Той добави, че във Велинград няма изградена инфраструктура за развитието на рудодобив. \"В село Кръстава се срещнах и разговарях с хората и се оказа, че няма хора, които да подкрепят мината. Поемаме като ангажимент пътищата да бъдат прехвърлени на Общината, за да може тя да кандидатства по проекти и да има необходимата инфраструктура\", каза още Цветанов. \"Ние ще защитим каузата на Велинград, ние ще защитим вашия интерес, ние искаме Велинград да се развива\", добави той. Цветанов благодари на хората за подкрепата им и уточни, че именно те определят бъдещето на своя град. \"Велинград е перлата на туризма и нека да остане такава\", заяви Цветан Цветанов. По време на срещата в препълнената зала на Община Велинград именно Цветан Цветанов настоя хората да чуят и другата гледна точка - за отварянето на мината, тъй като те репликираха представителя на сдружение, подкрепящо мината.\r\nВаня НИКОЛОВА", "date": "2017.09.04", "title": "Цветан Цветанов, ГЕРБ: Ние ще защитим каузата на Велинград - да няма волфрамова мина"}
{"url": "http://www.focus-news.net/news/2017/09/04/2432334/inzh-doncho-atanasov-api-rekonstruktsiyata-na-okolovrastniya-pat-na-plovdiv-shte-zapochne-sled-priklyuchvane-na-obzhalvaneto-na-ovos.html", "text": "Реконструкцията на Околовръстния път на Пловдив ще започне след приключване на съдебните процедури по обжалване на оценката на въздействието върху околната среда (ОВОС) на проекта. Това съобщи на пресконференция в Пловдив председателят на Управителния съвет на Агенция „Пътна инфраструктура“ (АПИ) инж. Дончо Атанасов, предаде репортер на Радио „Фокус” – Пловдив. Атанасов поясни, че обжалването се прави от екологични организации. По думите му проблем по това шосе ще бъде жп линията на Комбината за цветни метали, която засяга тежки инженерни мрежи, касаещи далекопроводите. \r\n„За този път също стои проблемът с непроектираните локални платна и, за да не се стига до забавянето му, се търси възможност това да бъде изчистено преди започването на строителните работи”, каза Атанасов. След като се изчисти проектът, ще се търси и финансиране за него. Засега все още не може да се каже на каква стойност ще е той. „След въвеждането на ТОЛ системата АПИ ще има възможност да финансира този проект”, увери инж. Дончо Атанасов. „Локалните платна ще стоят като проблем, но правителството ще търси начини за финансирането им, заедно с общините”, добави Атанасов. По думите му идентично е положението с Околовръстния път на София, където през 2018 година се очаква да бъде реализиран този проект.\r\nОколовръстният път на Пловдив ще бъде със същите габарити като Асеновградско шосе, в което той се влива.\r\nЦветана ТОНЧЕВА", "date": "2017.09.04", "title": "Инж. Дончо Атанасов, АПИ: Реконструкцията на Околовръстния път на Пловдив ще започне след приключване на обжалването на ОВОС"}
{"url": "http://www.focus-news.net/news/2017/09/04/2432335/ministar-ivaylo-moskovski-107-mlrd-evro-sa-neobhodimi-za-realiziraneto-na-proekta-po-memoranduma-s-gartsiya-v-balgarskiya-uchastak.html", "text": "Инвестициите по Меморандума, които са необходими в българския участък от проекта са 1 млрд. 70 млн. евро. Това каза министърът на транспорта Ивайло Московски на представянето на Меморандума между България и Гърция, който ще бъде подписан на 6 септември, предаде репортер на Агенция „Фокус“. „Всички тези мерки, които предстоят, изпълнявайки Меморандума, имат изключително висока добавена стойност към целия регион и държавата ни“, обясни той. „Голяма част от транспортните съоръжения на територията на България са част от т. нар. Трансевропейска транспортна схема или мрежа“, посочи Ивайло Московски. „Към момента обсъждаме с гръцките си колеги вариантите и начините на финансиране“, коментира министърът. „Проектът би могъл да намери интерес сред значителна част инвеститори, да бъде финансиран по плана „Юнкер“ или да провокира интереса на Европейската инвестиционна банка и другите големи банки“, поясни Ивайло Московски. „Надяваме се в значително кратки срокове да започнат и предпроектните проучвания и реалното остойностяване на проекта“, посочи той. „Проектът създава алтернатива, не отнема възможността на другите транспортни трасета, по никакъв начин няма да намали развитието на Коридор 8 или на някой друг“, каза още министърът.\r\nБиляна ИВАНОВА", "date": "2017.09.04", "title": "Министър Ивайло Московски: 1,07 млрд. евро са необходими за реализирането на проекта по Меморандума с Гърция в българския участък"}
{"url": "http://www.focus-news.net/news/2017/09/04/2432336/veliko-tarnovo-na-9-signala-vav-vrazka-s-buryata-sa-reagirali-pozharnikari-v-oblastta.html", "text": "Великотърновските пожарникари са реагирали общо на 9 сигнала за паднали дървета в следствие на силния вятър на териториите на общините Свищов, Павликени, Горна Оряховица, Велико Търново, Полски Тръмбеш.Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. За времето от 21.36 часа до 22.43 часа снощи в оперативен център – Велико Търново са получени сигнали за паднали дървета вследствие на бурния вятър в селата Вързулица, Камен, Русаля и Хотница. \r\n1800 бали фураж, зайци и едър рогат добитък са изгорели при пожар на селскостопанска постройка в село Масларево, община Полски Тръмбеш. Сигналът за пожара е получен вчера в 21.30 часа. На мястото на инцидента се е отзовал екип на Районната служба в Полски Тръмбеш с два противопожарни автомобила и четирима пожарникари. Огънят е унищожил 300 кв. м. покривна конструкция, два броя едър рогат добитък, 10 зайци и 1800 бали фураж. Пожарът е тръгнал от късо съединение в следствие на разразилата се буря.\r\nНадежда КРЪСТЕВА", "date": "2017.09.04", "title": "Велико Търново: На 9 сигнала във връзка с бурята са реагирали пожарникари в областта"}
{"url": "http://www.focus-news.net/news/2017/09/04/2432337/lovech-12-godishno-momche-e-pochinalo-pri-intsident-v-s-gradezhnitsa.html", "text": "12-годишно момче е починало при инцидент в с. Градежница. Това съобщиха за Агенция „Фокус“ от ОДМВР-Ловеч. Злополуката се е случила в събота. По първоначална информация детето е пострадало на стадиона в селото при преместване на подвижна метална футболна врата. След инцидента момчето незабавно е транспортирано в болницата в Тетевен, където е починало въпреки помощта на медиците. По случая е образувано досъдебно производство. Извършен е оглед на трупа и на стадиона в с. Градежница. Работата по случая продължава.\r\nЦветилена СИМЕОНОВА", "date": "2017.09.04", "title": "Ловеч: 12-годишно момче е починало при инцидент в с. Градежница"}
{"url": "http://www.focus-news.net/news/2017/09/04/2432338/angela-merkel-izleze-kato-pobeditel-v-klyuchoviya-televizionen-debat-s-martin-shults-obzor.html", "text": "Председателят на Християндемократическия съюз (ХДС) и кандидат за канцлерския пост в Берлин от редиците на Съюза (ХДС/ХСС) Ангела Меркел излезе победител в ключовия телевизионен дебат с лидера на германските социалдемократи (ГСДП) Мартин Шулц, който се проведе във вечерните часове на неделя, 3 септември. Това показват резултатите от проучване, проведено от института за социологически изследвания Infratest dimap, поръчано от водещия телевизионен канал ARD.\r\nСъгласно резултатите от анкетата, настоящият канцлер на ФРГ събира подкрепата на 55 % от респондентите. Нейният основен опонент за поста в Берлин, Мартин Шулц, получава 35 %.\r\nЕкспертите на Infratest dimap са категорични, че Меркел е демонстрирала далеч по-голяма увереност от конкурента си при обсъждането на редица важни теми. Така 44 % от германските граждани, наблюдавали прекия дебат, отдават предпочитание към Меркел по въпросите, свързани с миграционната политика и бежанците, докато позицията на Шулц се споделя от 39 на сто от зрителите.\r\nИзказванията на Меркел по външнополитическите задачи на Берлин са възприети като по-убедителни от 61 % от участвалите в анкетата. Предпочитания за Шулц изказват 30 % от респондентите. \r\nЩо се отнася до обсъжданията на въпроси, свързани с пазара на труда, то и тук зрителите категорично присъждат победа на германския канцлер (45 % за Меркел срещу 40 % за Шулц). \r\nВ рамките на дебата, продължил малко повече от час и половина, двамата претенденти за канцлерския пост успяха да обсъдят редица ключови теми. Миграционната политика бе в центъра на разгорещения спор, в който Шулц обвини Меркел в налагане на решение без достатъчна подкрепа на останалите европейски страни. \r\nОтделено бе и внимание на мястото и ролята на исляма в Германия, отношенията с Турция и перспективите на Анкара за членство в Европейския съюз, а също и за политиката към САЩ и Доналд Тръмп.\r\nОтношенията с Москва, анексията на Крим и конфликта в Източна Украйна не бяха обсъдени от двамата лидери. Но Меркел и Шулц демонстрираха единни позиции по един въпрос: те рязко осъдиха плановете на бившия канцлер Герхард Шрьодер (ГСДП) да заеме пост в Съвета на директорите на руския концерн „Роснефт“. Тереза Герова", "date": "2017.09.04", "title": "Ангела Меркел излезе като победител в ключовия телевизионен дебат с Мартин Шулц (ОБЗОР)"}
{"url": "http://www.focus-news.net/news/2017/09/04/2432339/glavniyat-izpalnitelen-direktor-na-evropeyskata-agentsiya-po-otbrana-horhe-domek-e-na-poseshtenie-v-balgariya.html", "text": "Заместник-министър председателят по обществения ред и сигурността и министър на отбраната Красимир Каракачанов проведе среща днес с Хорхе Домек, главен изпълнителен директор на Европейската агенция по отбрана (ЕАО). Това съобщиха от пресцентъра на Министерство на отбраната. Министър Каракачанов запозна своя гост с процеса на подготовката на Министерството на отбраната за провеждане на българското председателство на Съвета на ЕС през първата половина на 2018 г. Той представи приоритетите на председателството в областта на отбраната, сред които по-нататъшна работа по инициативите, произтичащи от Глобалната стратегия на ЕС по външна политика и политика за сигурност, сътрудничеството ЕС-НАТО, разработването на Европейската програма за индустриално развитие в областта на отбраната и оказване на съдействие за изграждане на капацитет в подкрепа на мира и развитието на страните от Западните Балкани.\r\nМинистър Каракачанов постави акцент и върху календара със събития, свързани с отбраната, които ще се проведат в България по време на председателството.\r\nНа свой ред Хорхе Домек запозна министъра на отбраната с работата на Европейската агенция по отбрана и изрази задоволство от процеса на подготовка на Министерството на отбраната за провеждане на българското председателство на Съвета на ЕС. Той подчерта готовността на ЕАО да съдейства на България за успешната реализация на тази важна за страната ни задача в ключов за развитието на ЕС и европейската политика за сигурност и отбрана момент.\r\nПрограмата на главния изпълнителен директор на ЕАО Хорхе Домек продължава със срещи в Министерството на външните работи и Комисията по отбрана на Народното събрание.", "date": "2017.09.04", "title": "Главният изпълнителен директор на Европейската агенция по отбрана Хорхе Домек е на посещение в България"}
{"url": "http://www.focus-news.net/news/2017/09/04/2432340/ivan-totev-kmet-na-plovdiv-obyavyavame-konkurs-za-direktor-na-obshtinski-institut-starinen-plovdiv.html", "text": "Обявяваме конкурс за директор на Общински институт „Старинен Пловдив“ до края на седмицата. Това каза пред журналисти кметът на Пловдив Иван Тотев, предаде репортер на Радио „Фокус-Пловдив. По думите на Тотев процедурата по избор на директор на института е напълно прозрачна и всеки може да кандидатства за ръководната длъжност. \r\n„Изисква се висше икономическо образование и минимум три години стаж на ръководна позиция, уточни Тотев. Кандидатите трябва да познават и новите тенденции в мениджмънта на такъв вид услуги, като стопанисване на Стария град и продажба на билети за туристическите обекти. \r\nИван Тотев подчерта, че приходите от туризъм към 31 август в града възлизат на 890 000 лв., а за същия период на миналата година те са били 684 000 лв. \"Надяваме се новият ръководител да продължи тази тенденция и да увеличи приходите от туризъм в града\", коментира още той.\r\nКристиян ГАРОВ", "date": "2017.09.04", "title": "Иван Тотев, кмет на Пловдив: Обявяваме конкурс за директор на Общински институт „Старинен Пловдив“"}
{"url": "http://www.focus-news.net/news/2017/09/04/2432341/ekathimerini-v-atina-otnovo-se-e-stignalo-do-sblasatsi-mezhdu-politsiya-i-anarhisti.html", "text": "В нощта срещу понеделник в атинския квартал „Екзархия“ отново се е стигнало до сблъсъци между полиция и анархисти, съобщава електронното издание Ekathimerini.\r\nБезредиците са избухнали около 22 часа (местно време) с атака срещу полицейско звено. Демонстрантите са замеряли с бутилки със запалителна течност и други предмети представителите на правоохранителните органи. Сблъсъците са продължили около 40 минути.\r\nНяма пострадали при безредиците. Съобщава се, че полицията не е успяла да извърши арести на нарушителите. Тереза Герова", "date": "2017.09.04", "title": "Ekathimerini: В Атина отново се е стигнало до сблъсъци между полиция и анархисти"}
{"url": "http://www.focus-news.net/news/2017/09/04/2432342/apostol-apostolov-kmet-na-simitli-po-golyamata-chast-ot-obshtinskite-ni-patishtata-se-namirat-v-mnogo-dobro-sastoyanie.html", "text": "По-голямата част от общинските ни пътищата се намират в много добро състояние. Това каза в интервю за Радио „Фокус“ – Пирин Апостол Апостолов, кмет на Община Симитли. По думите му друга част от пътищата са в сравнително добро състояние. „Бяха изкърпени тези общински пътища със средства, които успяхме да подсигурим. Имаме и една част от общинските пътища, които са много малко използваеми, поради което смело мога да кажа, че се намират в лошо състояние. Това са пътища, които обслужват много малко хора - от порядъка на около 10 – 20 човека. Нормално е ние да насочим нашите усилия към тези общински пътища, които са най-използвани. За никого не е тайна, че със започването строителството на автомагистрала „Струма“ трябва да има съпътстващи пътища, което ще рече, че ще бъде направен основен ремонт на голяма част от общинските пътища, включително пътя Брежани – Ракитна – Мечкул – Сенокос, който ще продължава да бъде единственият съпътстващ паралелен път на автомагистралата в тази част, която е най-трудната, защото се намира в Кресненското дефиле“, каза още Апостолов. \r\nТой добави, че най-вероятно ще бъдат ремонтирани и други части от общинската пътна мрежа, тъй като вече информация за тях е подадена към Агенция „Пътна инфраструктура“. „Тези пътища са свързани с автомагистрала „Струма“. Така че, ето още един повод и причина ние да искаме още от утре да започне да се прави магистралата“, посочи Апостолов.\r\nЛивия НИНОВА", "date": "2017.09.04", "title": "Апостол Апостолов, кмет на Симитли: По-голямата част от общинските ни пътищата се намират в много добро състояние"}
{"url": "http://www.focus-news.net/news/2017/09/04/2432343/tsvetan-tsvetanov-za-ubiystvoto-v-selo-vinogradets-reshenieto-ni-da-izklyuchim-predsedatelya-na-obshtinskiya-savet-v-septemvri-e-yasno-i-kategorichno.html", "text": "Ние взехме политическото решение, с което председателят на Общинския съвет в Септември Лазар Влайков е изключен от партия ГЕРБ. Това каза във Велинград заместник-председателят на ГЕРБ Цветан Цветанов по повод случая с убийството на собственик на заведение в село Виноградец, предаде репортер на Радио \"Фокус\" - Пазарджик. \"Разграничили сме се от него, призовали сме го да напусне Общинския съвет и ако не го направи, ще го изключим от групата на съветниците от партията. Смятам, че това са ясните и категорични решения, които трябва да се вземат от една политическа сила, когато има подобни казуси\", коментира Цветанов. Той изкази съболезнования на близките на убития собственик на заведение в село Виноградец. \"Имах възможност да се поинтересувам малко повече за случая. Недопустимо е оръжие да бъде предоставено на друг, освен това се коментира, че той е бил и под въздействието на алкохол, а тогава се правят фатални грешки\", добави Цветанов. Той каза още, че ГЕРБ се съобразява с политическата обстановка и обществените нагласи, защото народните представители и министрите са функция на избора на обществото. \"След като нагласата е такава, ние трябва да се съобразим с тях. ГЕРБ има силата да отстоява позицията си\", каза още Цветанов.\r\nВаня НИКОЛОВА", "date": "2017.09.04", "title": "Цветан Цветанов, за убийството в село Виноградец: Решението ни да изключим председателя на Общинския съвет в Септември е ясно и категорично"}
{"url": "http://www.focus-news.net/news/2017/09/04/2432344/dobrich-zam-kmetat-d-r-emiliya-baeva-privetstva-uchastnitsite-i-gostite-na-mezhdunarodniya-mladezhki-muzikalen-konkurs-nadezhdi-talanti-maystori-dobrich-2017.html", "text": "Зам.-кметът „Хуманитарни дейности“ д-р Емилия Баева приветства участниците и гостите на Международния младежки музикален конкурс „Надежди, таланти, майстори” – Добрич 2017, който бе открит тържествено в Огледална зала, предаде кореспондентът на Радио „Фокус” – Варна. „За мен е удоволствие да ви приветствам с добре дошли на международния конкурс, който за поредна година се организира в нашата община. Пожелавам на всички участници да покажат най-доброто от себе си, на журито – да бъде обективно. Бъдете здрави! Приветствам ви с добре дошли в нашата община от името на кмета на Добрич Йордан Йорданов и желая успех на конкурса“, каза д-р Баева. По традиция той се открива от председателя на журито проф. Виктор Чучков. „Особено сме благодарни на Община Добрич, че за 21-ви път правим един форум, който може наистина да зарадва много нашата общественост”, заяви проф. Чучков. Той се обърна към участниците в конкурса, като им припомни, че той не е спортно състезание, а е една артистична изява. Проф. Чучков обеща на участниците аплодисменти, пожела им да свирят с жар и много любов към всички. Тази година има участници от България и Китай. Конкурсът продължава до 7 септември, когато от 18,00 часа в Огледална зала „Нели Божкова“ е официалната церемония по закриването и концертът на лауреатите. \r\nЖулиета НИКОЛОВА", "date": "2017.09.04", "title": "Добрич: Зам.-кметът д-р Емилия Баева приветства участниците и гостите на Международния младежки музикален конкурс „Надежди, таланти, майстори” – Добрич 2017"}
{"url": "http://www.focus-news.net/news/2017/09/04/2432345/kyustendil-regionalniyat-istoricheski-muzey-provezhda-prez-septemvri-detska-rabotilnitsa-posvetena-na-kartite-na-knyazhestvo-balgariya.html", "text": "Регионален исторически музей – Кюстендил провежда през септември детска работилница, посветена на картите на Княжество България. Това каза пред Радио „Фокус” – Кюстендил Мирослава Таскова, експерт към музея. По думите й в рамките на три дни деца и ученици ще изработват карти на българската държава от различни периоди. Заниманията ще бъдат в края на следващата седмица. Децата ще имат възможност да сглобяват карти на България под формата на пъзел. Те ще рисуват и чертаят карти, ще подреждат границите и ще имат възможност да научат подробности за събитията от историята на държавата.\r\nВенцеслав ИЛЧЕВ", "date": "2017.09.04", "title": "Кюстендил: Регионалният исторически музей провежда през септември детска работилница, посветена на картите на Княжество България"}
{"url": "http://www.focus-news.net/news/2017/09/04/2432346/faz-turskite-vlasti-osvobodiha-edin-ot-zadarzhanite-v-antaliya-germanski-grazhdani.html", "text": "В понеделник турските власти освободиха един от двамата германци, арестувани миналата седмица в Анталия, съобщава националният ежедневник Die Frankfurter Allgemeine Zeitung.\r\nАдвокатът на задържания съобщи, че клиентът му е е освободен без ограничения, информира говорител на Министерството на въшните работи в Берлин. \r\nМиналия четвъртък двама германци бяха арестувани на летището в популярния турски град Анталия по политически причини. Вторият все още остава в ареста. \r\nОт редакцията припомнят, че поради политически обвинения в турски затвори остават 11 граждани на ФРГ. Те са заподозрени в подкрепа на терористични организации.Тереза Герова", "date": "2017.09.04", "title": "FAZ: Турските власти освободиха един от задържаните в Анталия германски граждани"}
{"url": "http://www.focus-news.net/news/2017/09/04/2432347/varna-okrazhnata-prokuratura-predade-na-sad-43-godishen-mazh-ubil-brat-si-v-selo-zhitnitsa.html", "text": "С обвинителен акт на Окръжната прокуратура във Варна на съд е предаден 43-годишният Георги В., убил родния си брат по особено мъчителен начин и с особена жестокост. Това съобщиха от пресцентъра на Апелативна прокуратура - Варна. Престъплението се наказва с лишаване от свобода от 15 до 20 години, доживотен затвор или доживотен затвор без замяна. Братоубийството било извършено в периода от 21.00 часа на 16 януари до 4.00 часа на разсъмване на 17 януари 2017 г. в дома на баба им във варненското село Житница. Подсъдимият за убийството на брат си бил задържан като извършител на тежкото умишлено престъпление на 17 януари тази година. От тогава до момента той е с постоянна мярка за неотклонение „Задържане под стража“. Приведен е във варненския затвор. \r\nСигнал за намереното мъртво тяло на Даниел бил подаден от подсъдимия до кмета на село Житница на 17 януари в 7.55 часа. При извършения оглед в дома на убития е намерено и оръжието на престъплението – дървена тояга. Между двамата братя имало чести конфликти. Убитият вземал пенсията на баба си и я изпивал. При разправия между него и възрастната жена той я бутнал и тя счупила тазобедрена кост. Наложила се операция и жената се преместила да живее в дома си в град Провадия. Георги се преместил при нея, за да полага грижи за възстановяването ѝ, а Данаил останал да живее в Житница. Препитавал се със средства, които му давали близки на покойници, за да изкопае гробовете им. \r\nГеорги В. често ходел до къщата в село Житница, откъдето пренасял дърва за огрев в дома им в Провадия. Възрастната жена ги получавала като социално слаба. \r\nНа 16 януари 2017 г. той се качил на влака до Житница с намерението да вземе още дърва, с които да се отопляват в Провадия. След като пристигнал в селото, през нивите се отправил към семейната къща. Вратите били затворени с катинари, но работел телевизорът. Брат му Данаил го нямало и Георги решил да го чака да се прибере. \r\nСлед като Данаил се върнал от гостуване в ромско семейство, които често го хранели, Георги вързал ръцете му. Започнала разправия за дървата, които подсъдимият искал да вземе на другия ден и да отнесе в Провадия. Георги нанесъл побой над физически по-слабия Данаил. С дървена пръчка налагал брат си навсякъде по тялото, главата и лицето, после продължил да го рита в главата, докато Данаил престанал да мърда. \r\nСлед престъплението избърсал кръвта от лицето му, разходил се, умувайки какво да прави. Върнал се да провери дали състоянието на зверски пребития не се е подобрило и решил да заличи следите си. Кървавите дрехи на пострадалия събрал и изхвърлил в чували заедно с въжето, с което вързал ръцете му.   \r\nСлед като се прибрал в Провадия, съблякъл и своите дрехи, по които също имало кръв. Решил да се освободи от тях, като ги изхвърли в нивите край Житница. Около 18.20 часа на 17 януари Георги се качил на влака за Житница. Заровил окървавените си дрехи в снежна пряспа и отишъл в къщата. Дървената сопа, с която удрял брат си Данаил, Георги укрил в нужника на двора. После отишъл в кметството да съобщи, че брат му не е добре. Кметът повикал полиция и заедно отишли в дома на Данаил. \r\nКомплексната съдебномедицинска експертиза сочи като причина за смъртта на Данаил контузия на мозъка, довела до остра дихателна и сърдечно-съдова недостатъчност. Множество тежки травми по тялото на убития били установени и по време на аутопсията на трупа. По делото били назначени и комплексна биологична и трасологична експертиза, а ДНК-експертизата категорично уличила Георги като извършител на умишленото убийство, извършено по особено мъчителен начин и с особена жестокост.   \r\nПредстои делото срещу 43-годишния братоубиец да бъде насрочено за разглеждане във Варненския окръжен съд.", "date": "2017.09.04", "title": "Варна: Окръжната прокуратура предаде на съд 43-годишен мъж, убил брат си в село Житница"}
{"url": "http://www.focus-news.net/news/2017/09/04/2432348/apostol-apostolov-kmet-na-simitli-razvitieto-na-turizma-v-obshtinata-e-edin-ot-osnovnite-ni-prioriteti.html", "text": "Развитието на туризма е един от основните приоритети на община Симитли. Това каза в интервю за Радио „Фокус“ – Пирин Апостол Апостолов, кмет на Община Симитли. „Съвсем наскоро изградихме един 23-24 метров кръст в местността „Кръста“, докъдето са достигнали руските войски по време на Руско-турската освободителна война. Мястото, което избрахме за този кръст, никак не е случайно, тъй като той се вижда от всяка една точка на Кресненското дефиле и, въобще - на нашата община. Стремим се да правим неща, които още визуално да привличат туристите, а пък те един път да стъпят в нашата община, ние имаме какво да им покажем“, каза още Апостолов. \r\nСпоред него не напразно по-голямата част от туристите, които ходят на рафтинг в Симитли, правят и така наречените тийм билдинги, на които от общината им показват и част от забележителностите в района, които са много интересни и с голямо историческо значение.\r\nЛивия НИНОВА", "date": "2017.09.04", "title": "Апостол Апостолов, кмет на Симитли: Развитието на туризма в общината е един от основните ни приоритети"}
{"url": "http://www.focus-news.net/news/2017/09/04/2432349/sport-la-liga-poiska-uefa-da-predprieme-razsledvane-sreshtu-manchestar-siti.html", "text": "Ръководителите на испанската Ла Лига поискаха от УЕФА да разследва разходите на Манчестър Сити, заявявайки, че финансовата сила на английския клуб нанася непоправима вреда на футболната индустрия, предава Sky Sports.\r\nВ изявление за медиите президентът на испанската футболна лига Хавиер Тебас заяви, че допълнителното спонсориране на английския клуб нарушава правилата за финансово честна игра.", "date": "2017.09.04", "title": "Спорт: Ла Лига поиска УЕФА да предприеме разследване срещу Манчестър Сити"}
{"url": "http://www.focus-news.net/news/2017/09/04/2432350/radoslav-simeonov-istorik-30-40-hil-balgari-ot-dobrudzha-sa-nasilstveno-internirani-ot-rumanskoto-pravitelstvo-v-kontsentratsionni-lageri-v-moldova-prez-avgust-1916-g.html", "text": "Ще припомня един много малко известен в нашата история трагичен факт, сполетял Добруджа. Някъде към средата на м. август 1916 г., само две седмици преди началото на войната, румънското правителство извършва нечуван геноцид спрямо добруджанското българско население. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Между 30 и 40 хил. души от областта са откарани или по-точно насилствено интернирани в концентрационни лагери в Молдова“, заяви той. „Повечето от тях престояват в тези лагери до началото на 1918 г., където намират смъртта си от глад, болести, мизерия или просто са физически унищожени от румънците. Само малък процент от тях успяват да се завърнат по-късно по домовете си, след застъпничеството на швейцарското правителство и международни хуманитарни организации“, посочи Радослав Симеонов. „Нашите войски заварват в района на ж.п. гарата труповете на около 60 невинни добрички граждани, набързо изклани от румънците при отстъплението им. Други около 300 граждани те намират пък затворени в едно голямо помещение и много вероятно те също са щели да последват съдбата на избитите край гарата“, обясни историкът. „Някои биха казали - да, нормално е, война е. Но войната не се води срещу беззащитни цивилни граждани“, коментира той. „Зверствата над цивилното население, с които нашите войски се сблъскват, както и масовите кланета над жителите на силистренското село Сребърна, всичко това повишава боеспособността им и засилва тяхната мотивация да се сражават срещу врага“, каза още Радослав Симеонов. \r\nБиляна ИВАНОВА", "date": "2017.09.04", "title": "Радослав Симеонов, историк: 30-40 хил. българи от Добруджа са насилствено интернирани от румънското правителство в концентрационни лагери в Молдова през август 1916 г."}
{"url": "http://www.focus-news.net/news/2017/09/04/2432351/sotir-ivanov-im-petrich-imanyarskite-nabezi-sa-edin-mnogo-seriozen-problem-za-tsyala-balgariya.html", "text": "Иманярските набези са един много сериозен проблем за цяла България. Това каза за Радио „Фокус“ – Пирин Сотир Иванов, директор на Исторически музей – Петрич. По думите му иманярската дейност и желанието за комерсиална печалба, за сметка на общото историческо минало, още преди години е била изключително модерна и е достигнала големи мащаби през 90-те години. „За съжаление, в тази сфера глобализацията на света и възможността да продадете нещо в чужбина е много по-широка от преди, когато границите бяха затворени.  В този смисъл Исторически музей – Петрич има няколко политики. Първата от тях е свързана с превенцията – когато ние, като общество осъзнаваме значимостта на нашето културно наследство, то всеки един от нас по свой начин става пазител на това наследство, грижи се и създава онези условия, които не допускат грабителство. Тази превантивна дейност е изключително тясно свързана с археологическата дейност и експониране на Хераклея Синтика, защото обществото ще бъде заинтересовано от  културното си наследство само когато го познава като свое собствено“, каза още Иванов.\r\nТой подчерта, че освен това всички обекти към Исторически музей – Петрич се охраняват, като се поддържа както жива охрана, така и видеонаблюдение на всички обекти извън града, които са Самуилова крепост и Хераклея Синтика. „Поддържаме контакти с хора по селата. Непрекъснато присъстваме в онези местности, които са свързани с някакво историческо наследство. Освен това правим теренни обходи и тук изключително важна е нашата съвместна дейност с Национален археологически институт с музей към Българската академия на науките (НАИМ към БАН). Директорът на институцията доц. д-р Людмил Вагалински организира теренни обхождания. Както миналата година, така и тази ще бъдат проведени такива. Целта е да може да се запознаем с културното наследство не само в района на обектите, които охраняваме, но и на всичко онова, което е разположено на територията на община Петрич“, посочи Иванов.\r\nСпоред него  само по този начин ще имат възможността да вземат както превантивни, така и охранителни мерки за неговото опазване. „Радвам се, че в последните години абсолютно се вижда, че иманярската дейност се ограничава. Ако преди да започнем археологическите разкопки хълмът Джонков връх, където е разположена основната урбанизирана територия на Хераклея Синтика и Червените скали, които са некропола на античния град, представляваха „швейцарско сирене“, в момента заради видеонаблюдението и присъствието на охрана 24 часа, тази дейност е силно ограничена. Друга причина за добрите ни резултати по отношение на иманярските набези в района на Хераклея е и широкият туристически поток, защото  няма как при условия, че обектът се посещава от повече 100 – 150 човека дневно от ранна сутрин до късно време, пред очите на тези хора да се извършва иманярска дейност“, коментира Иванов.\r\nДиректорът на Исторически музей – Петрич отбеляза, че  благодарение на Хераклея Синтика, община Петрич ще придобие нови мащаби, защото през месец октомври предстои до обекта да се изгради асфалтов път, което ще позволи не само на автомобили, но и на автобуси да пътуват до там. „При това положение ние ще можем да сключим договор с туроператори и съответно нашия тобект да се посещава от много повече хора“, уточни Иванов.\r\nЛивия НИНОВА", "date": "2017.09.04", "title": "Сотир Иванов, ИМ – Петрич: Иманярските набези са един много сериозен проблем за цяла България"}
{"url": "http://www.focus-news.net/news/2017/09/04/2432352/dobrich-kavarna-e-domakin-na-xiii-evropeysko-parvenstvo-po-korabomodelizam.html", "text": "След десет години Каварна отново е домакин на Европейско първенство за настолни корабни модели клас „С“. Това съобщиха от пресцентъра на Община Каварна. Участват отбори от единадесет страни: България, Румъния, Украйна, Беларус, Русия, Казахстан, Полша, Холандия, Германия, Хърватия, Италия.\r\nПървенството бе открито официално от кмета на Община Каварна Нина Ставрева и вицепрезидента на Световната спортна организация „НАВИГА“ Дмитрий Калмиков. Официални гости на първенството бяха председателят на секция „С“ към „НАВИГА“ и главен съдия на първенството Мартин ван Гелдерен, председателят на Българската федерация по корабомоделен спорт и съдия международна категория „С“ инж. Евгени Генов, генералният секретар на Българската федерация по корабомоделен спорт Коля Панайотов, главният секретар на първенството Светломир Сандев и председателят на спортен клуб „Вимпел“ Стоян Станев.\r\nМоделите са изложени в Художествена галерия „Христо Градечлиев“ - гр. Каварна, която е отворена за посетители всеки ден от днес до 8 септември от 9.00 до 18.00 часа.\r\nНаграждаването на победителите и закриването на първенството ще бъде на 9 септември, от 10.00 часа, на площад „Защитата на Каварна“.", "date": "2017.09.04", "title": "Добрич: Каварна е домакин на XIII Европейско първенство по корабомоделизъм"}
{"url": "http://www.focus-news.net/news/2017/09/04/2432353/targovishte-narodniyat-predstavitel-d-r-venka-stoyanova-i-obshtinskite-savetnitsi-ot-gerb-podpomognaha-uchastieto-na-talantlivo-momiche-v-mezhdunaroden-pevcheski-konkurs.html", "text": "Народният представител д-р Венка Стоянова и общинските съветници от ПП ГЕРБ-Търговище дариха част от възнагражденията си, за да подпомогнат участието на 13-годишната Елеонора Димитрова в XIV Международен певчески конкурс за деца и младежи  „Golden sunshine” в град Шиофок, Унгария. Това съобщиха от пресцентъра на ПП ГЕРБ. На вокалната надпревара седмокласничката спечели първото си Гран При и представи изцяло подновения си репертоар на кораба „ Сейнт Миклош“ на езерото Балатон. Народният представител д-р Венка Стоянова поздрави Елеонора за постигнатия успех и й пожела нови постижения, с които да прославя Търговище и България.\r\nКонкурсът се организира от Центъра за образование и култура в Шиофок. В рамките на три дни, изпълнители от Босна и Херцеговина, Австрия, Унгария, Чехия, Словения, Словакия, Румъния и България имаха възможност да представят своите гласови възможности и артистичност в областта на популярната и забавната песен.", "date": "2017.09.04", "title": "Търговище: Народният представител д-р Венка Стоянова и общинските съветници от ГЕРБ подпомогнаха участието на талантливо момиче в международен певчески конкурс"}
{"url": "http://www.focus-news.net/news/2017/09/04/2432354/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В изданието на предаването „Петрич – древен и вековечен“ по Радио „Фокус“ - Пирин днес първо ще се спрем на проектите по трансгранично сътрудничество, по които работи Община Петрич. Колко и какви са те, ще научим от заместник-кмета Илко Стоянов. Ще продължим и поредицата, в която Ви запознаваме с училищата на територията на Община Петрич, като днес ще се спрем на Четвърто основно училище „Христо Смирненски“. Наш събеседник по темата ще бъде директорът на учебното заведение – Антонка Китанова. Центровете за подкрепа за личностното развитие, които през последните години събират редица институции в общините, помагат на децата да прекарват времето си пълноценно в различните клубове по интереси, вместо например да си губят времето с компютърни игри. От кога съществува Общински детски комплекс-Петрич и какви дейности могат да упражняват децата в него, ще попитаме Станка Иванова, директор на Центъра. В миналото читалищата са били пазител на духовността и българщината. Именно в читалищата хората са се чувствали на мястото си. Днес обаче по-голямата част от читалищата, особено в малките населени места, угасват постепенно. Едно такова малко населено място е и село Яково, където се намира читалище „Никола Йонков Вапцаров“. Кога е създадено читалището и как се е развило то през годините, научаваме от разговора с Гюрга Кацарска от читалищното настоятелство. Тези и още теми, ще засегнем в изданието на предаването днес. Бъдете с нас във времето от 15.00 до 16,00 часа, за да опознаете община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Натали Стефанова.", "date": "2017.09.04", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/09/04/2432355/dobrich-obshtinata-priema-predlozheniya-za-nositeli-na-godishnite-nagradi-dobrich.html", "text": "Общината приема предложения за носители на годишните награди „Добрич“. Това съобщиха от пресцентъра на Община град Добрич. На основание чл. 9 (1) от Правилника за присъждане на годишни награди „Добрич“ в областта на културата и науката, приет с решение 34-12/29.07.2014 г. от Общински съвет - град Добрич, се определя срок до 20 септември 2017 година за представяне писмено на предложения до кмета на Община град Добрич или на e-mail: hd.dobrichbg@gmail.com за носители на годишни награди „Добрич“ в областта на културата и науката за периода 1 септември 2016 г. – 1 септември 2017 г. със съответната мотивация, както и предложение за член на комисията по оценяване и присъждане на наградите. \r\nГодишните награди в областта на културата и науката „Добрич” имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката. Наградите са една колективна, една индивидуална награда и една награда за млад творец или учен (до 35 години). Те нямат конкурсен характер и се присъждат приживе. Наградите се връчват на специална церемония по повод 1-ви ноември – Ден на народните будители, организирана от Община град Добрич. Наградите са: Диплом и парична сума в размер на 1 500 лв. за колективната награда, 1 000 лв. за индивидуалната награда и 1 000 лв. за награда за млад творец или учен. Средствата за наградите се осигуряват от спомоществователи и бюджета на Община град Добрич. Предложенията за наградите се правят от културни, образователни и научни институти и организации, творчески звена, съюзи и синдикати, неправителствени организации и граждани в писмен вид с мотивировка до кмета на Община град Добрич в срок до 20 септември на всяка календарна година. Заедно с тях в писмен вид се подават и предложения за членове на комисията по оценяване и присъждане на наградите. Физическите и юридическите лица могат да правят само по едно предложение съответно за колективна, за индивидуална награда и за награда за млад творец или учен. След изтичане на срока за пледложенията кметът на Община град Добрич публикува постъпилите предложения на официалната интернет страница на Общината и в местните средства за масово осведомяване за изразяване на обществена позиция. Предложенията за годишните награди се разглеждат и оценяват от комисия в състав от минимум пет члена, включително председател и секретар. Председател на комисията е заместник-кметът в ресор „Хуманитарни дейности“. Комисията оценява и класира направените предложения, като взема под внимание постъпилите мнения и становищата на гражданите и юридическите лица. Същата взема решение след провеждане на тайно гласуване и с квалифицирано мнозинство (50% плюс 1 от общия брой на членовете си). Заседанието, на което се гласуват решенията за определяне на наградите, е открито. Комисията може да присъжда допълнително грамоти за принос в науката и в духовното развитие на град Добрич по своя преценка.", "date": "2017.09.04", "title": "Добрич: Общината приема предложения за носители на годишните награди „Добрич“"}
{"url": "http://www.focus-news.net/news/2017/09/04/2432356/makfaks-makedoniya-kmetat-na-zagreb-prizova-pravitelstvoto-da-otstrani-vsichki-plochi-v-stranata-koito-nosyat-simvolite-na-totalitarnite-rezhimi.html", "text": "Кметът на Загреб Милан Бандич призова министър-председателя Андрей Пленкович да премахне всички плочи на територията на Хърватия, носещи белези на тоталитарни режими, предава македонската информационна агенция „Макфакс“.\r\nПо повод преименуването на площад „Маршал Тито“ в столицата, Бандич заяви, че темата е приключена за него. \r\nСлед като 71 г. един от най-красивите площади в Загреб носеше името на югославския лидер, преди броени дни властите решиха, че е настъпил точният момент той да бъде прекръстен на „Република Хърватия“.\r\nГрадските власти не скриха удовлетворението си от гласуваното решение. Бе съобщено, че табелите с името на Йосип Броз Тито ще бъдат свалени и изложени в Градския музей в Загреб и Хърватския исторически музей. Тереза Герова", "date": "2017.09.04", "title": "„Макфакс“ (Македония): Кметът на Загреб призова правителството да отстрани всички плочи в страната, които носят символите на тоталитарните режими"}
{"url": "http://www.focus-news.net/news/2017/09/04/2432357/glavniyat-prokuror-sotir-tsatsarov-namereno-e-orazhieto-na-ubiystvoto-v-peshtera-predstoi-da-se-vnese-iskane-za-myarka-zadarzhane-pod-strazha-na-izvarshitelya.html", "text": "Намерено е оръжието на убийството в Пещера, предстои да се внесе искане за мярка \"задържане под стража\" на извършителя. Това съобщи на извънреден брифинг в Пазарджик главният прокурор на Република България Сотир Цацаров, предаде репортер на Радио „Фокус“ – Пазарджик. Цацаров добави, че тази сутрин е задържан извършителят на убийството в град Пещера Георги Генов, който уби след пробождане с нож съпругата си на 41 години. Според Цацаров след добра оперативно-издирвателна работа от страна на ОДМВР - Пазарджик лицето е задържано. „Мъжът е бил задържан във вилата на неговите родители в село Мухово, което се намира на територията на община Ихтиман. При претърсването от органите на реда е било намерено и оръжието на убийството – въпросният нож. Предстои транспортирането на лицето под конвой до Пазарджик, където да му бъде повдигнато обвинение, да бъде задържан за 72 часа и разбира се, да се внесе искане за налагане на най-тежката мярка „задържане под стража“, уточни Цацаров. Той добави, че мъжът е бил сам във вилата по време на задържането му.\r\nАлбена ЖИЛЕКОВА", "date": "2017.09.04", "title": "Главният прокурор Сотир Цацаров: Намерено е оръжието на убийството в Пещера, предстои да се внесе искане за мярка \"задържане под стража\" на извършителя"}
{"url": "http://www.focus-news.net/news/2017/09/04/2432358/zhivko-markov-istorik-datata-4-septemvri-1916-godina-e-svarzana-s-navlizaneto-na-chasti-ot-balgarskata-armiya-v-dobrich-predvozhdana-ot-gen-todor-kantardzhiev.html", "text": "Датата 4 септември 1916 година е свързана с навлизането в Добрич на части от Българската армия, предвождана от ген. Тодор Кантарджиев. Това каза Живко Марков, историк и уредник в Музея за нова и най-нова история в Добрич, предаде кореспондентът на Радио „Фокус” – Варна. „Нека припомним, че на 1 септември 1916 година обявяваме война на Румъния, тъй като сме в двата воюващи блока. Ние сме съюзници с Германия и Австро-Унгария. Румъния от своя страна влиза на страната на Англия, Русия и Франция. На 1 септември обвяваме война на Румъния и започват действия на Добруджанския фронт. Към Добрич настъпват частите на Варненския укрепен пункт под командването на ген. Тодор Кантарджиев. А като цяло, на територията на Добруджанския фронт действа Трета българска армия под командването на ген. Стефан Тошев. И на 4 септември Българската армия влиза в град Добрич, радушно посрещната от българското население. Няма много време за радост, тъй като трябва да се организира отбраната на града“, посочи историкът. \r\nТой допълни, че военните действия започват още на следващия ден и продължават на 5, 6 и 7 септември – тридневните боеве за град Добрич, които са влезли в историята под името Добричка епопея. В тези боеве Българската армия удържа победа. „Интересното е да припомним, че тук, освен срещу румънците, ние се сражаваме и срещу руски части, тъй като на Добруджанския фронт има и руски части, които са в помощ на румънската армия. На 7 септември, когато е решителният ден на сраженията, ген. Иван Колев, с части на своята конница, нанася съкрушителен удар на врага и град Добрич е спасен“, каза още Живко Марков. \r\nТой припомни също, че когато първите части на армията навлизат в града, на гарата те стават свидетели на ужасяваща картина. При отстъплението си в предходния ден румънците избиват повече от 60 души, мирни граждани, и техните трупове са открити в зоната на гарата. По думите на Живко Марков в същото време е в ход и обсадата на Тутракан, където българските войници буквално за по-малко от 48 часа трябва да превземат тази „крепост“. До края на 1916 година и в началото на следващата цяла Добруджа – и Северна, и Южна, е освободена от Българската армия. \r\nЖулиета НИКОЛОВА", "date": "2017.09.04", "title": "Живко Марков, историк: Датата 4 септември 1916 година е свързана с навлизането на части от българската армия в Добрич, предвождана от ген. Тодор Кантарджиев"}
{"url": "http://www.focus-news.net/news/2017/09/04/2432359/ombudsmanat-maya-manolova-vnese-v-parlamenta-promeni-sreshtu-izmami-sas-zemedelski-zemi.html", "text": "Омбудсманът Мая Манолова представи днес промени в Закона за собствеността и ползването на земеделските земи и Закона за арендата в земеделието, които по-късно внесе в Народното събрание. Това съобщиха от пресофиса на омбудсмана. Повод за новите текстове са десетките жалби на земеделски производители и собственици на земя от цялата страна, в които сезират Манолова за опити за злоупотреби и порочни схеми на отдаване под наем на плодородни имоти, без тяхното знание и съгласие.\r\nПроблемът възниква след направена промяна в Закона за арендата в земеделието, буквално в последния ден от работата на 43-тото Народно събрание. С нея отпада изискването за представяне на скица за имотите при регистрирането на договор за аренда в Агенцията по вписванията.\r\nВ дискусията, озаглавена „Белите петна“ и „черните дупки“ в законите за земеделските земи“, по време на която бяха обсъдени промените, участваха експерти от министерството на земеделието, храните и горите, зам.-председателят на Комисията по земеделието и храните в НС Йордан Апостолов и колегата му Румен Георгиев, представители на Нотариалната камара, на Агенцията по вписванията, зам.-областната управителка на Монтана Нина Петкова, кметът на Община Вълчедръм Иван Барзин, браншови земеделски организации, земеделски производители и собственици на земи.\r\nМанолова благодари на хората, че са я сигнализирали за порочните практики и  пробойните, които дават възможност за кражба на хиляди декара земеделска земя в цялата страна.\r\n„Само в един измамен договор са засегнати над 600 имоти. Схемата позволява несобственици да сключват договори за наем на чужд имот за срок от 3 години, без знанието на стопаните. Освен това нотариусите сега заверяват договорите без проверка на собствеността. Договорите се регистрират в службата по вписванията отново без проверка. Създава се ситуация, „измаменият ще сее, а измамникът ще жъне\", обясни порочната практика омбудсманът. \r\nПо тази причина общественият защитник предлага да се въведе изрично изискване договорите за наем и аренда на земеделска земя да се сключват само от собствениците на имоти. При съсобственост вариантите за сключване са два, според предложението на Манолова – без праг на идеални части и от 25% идеални части. Общественият защитник настоява и нотариусът да проверява собствеността при сключването на договорите за наем и за аренда. Тя предлага още да се представят скици при вписване на договорите за наем и аренда.\r\nОмбудсманът предлага общинската служба по земеделие да не регистрира договори, сключени от несобственици. Вече сключени договори от несобственици да могат да се потвърдят в едномесечен срок само от собствениците с нотариално заверена декларация. Манолова иска таксата за нотариалната заверка на декларацията да е 5 лева.\r\nТя изрично предупреди народните представители да не превръщат предлаганите изменения в партийно-политическа дъвка, а да приемат така належащите промени до 1 октомври, когато започва стопанската година. Решението е в ръцете на законодателите, защото ако минат през земеделското министерство, ще отнеме повече време заради съгласувателните процедури и общественото обсъждане.", "date": "2017.09.04", "title": "Омбудсманът Мая Манолова внесе в парламента промени срещу измами със земеделски земи"}
{"url": "http://www.focus-news.net/news/2017/09/04/2432360/varna-zadarzhaha-mazh-za-poboy-nad-vazrastna-zhena-v-selo-vaglen.html", "text": "Полицаи задържаха мъж, нанесъл побой на възрастна жена, съобщиха от пресцентъра на ОДМВР - Варна. Сигналът за посегателството срещу жителка на село Въглен постъпил в полицията вчера. Незабавно изпратените на място полицейски екипи установили пострадала 81-годишна жена, тя била транспортирана и настанена за лечение в болница с фрактура на долна челюст, без опасност за живота. В резултат на незабавните оперативно-издирвателни и процесуално-следствени действия е установен извършителят - В.С. /38 г./ от същото село. Той е задържан с полицейска мярка за срок до 24 часа. По случая е образувано бързо производство, уведомен е прокурор от Районна прокуратура – Варна.", "date": "2017.09.04", "title": "Варна: Задържаха мъж за побой над възрастна жена в село Въглен"}
{"url": "http://www.focus-news.net/news/2017/09/04/2432361/ibna-gartsiya-i-balgariya-shte-podpishat-dvustranno-sporazumenie-za-izgrazhdane-na-zhelezopatna-liniya.html", "text": "В сряда, 6 септември, министър-председателите на Гърция и България ще подпишат двустранно споразумение за ускоряването на плановете за изграждане на железопътна линия, която да свърже черноморските пристанища с тези в Северна Гърция, предава Independent Balkan News Agency.\r\nСъответният документ ще бъде парафиран в рамките на среща между Алексис Ципрас и Бойко Борисов в Кавала.\r\nПроектът предвижда свързване на пристанищата Кавала и Александруполис на Егейско море с българските Бургас, Варна и Русе. Очаква се железопътната връзка да създаде нов коридор за товарен превоз, който ще даде тласък на развитието на пристанищата и ще ги превърне в важни търговски центрове в региона.Тереза Герова", "date": "2017.09.04", "title": "IBNA: Гърция и България ще подпишат двустранно споразумение за изграждане на железопътна линия"}
{"url": "http://www.focus-news.net/news/2017/09/04/2432362/pazardzhik-vazstanoveno-e-dvizhenieto-na-avtomagistrala-trakiya-pri-km-68-v-posoka-sofiya.html", "text": "Възстановено е движението на автомагистрала \"Тракия\", при км 68, в посока София. Това съобщиха от пресцентъра на Агенция \"Пътна инфраструктура\".", "date": "2017.09.04", "title": "Пазарджик: Възстановено е движението на автомагистрала \"Тракия\", при км 68, в посока София"}
{"url": "http://www.focus-news.net/news/2017/09/04/2432363/polk-dimitar-nedevski-pri-yadrenite-vzrivove-energiyata-se-otdelya-spontanno-i-eksplozivno.html", "text": "При ядрените взривове енергията се отделя спонтанно и експлозивно. Това каза в интервю за Агенция „Фокус“ полк. доц. д-р Димитър Недевски - началник на катедра \"Мениджмънт на извънредните ситуации\" към Факултет \"Командно-щабен\" на Военна академия \"Георги С. Раковски\". „Най-общо ядреното оръжие е оръжие, чието поразяващо действие се основава на енергията, отделена при ядрени реакции с взривен характер. Тези ядрени реакции могат да бъдат два вида – първият са реакциите на разпадане на тежките ядра, наречени още верижна реакция. Те са в основата на т.нар. атомна бомба. При този тип реакция, при въздействието на неутрон върху радиоактивен елемент, неутронът взаимодейства с ядро от атома на този елемент и този процес завършва с разделянето на ядрото на две части, при което се отделят нови няколко неутрона. Тези нови неутрони, попадайки върху съседни ядра, отново ги разделят, като се получават още неутрони, които разделят още повече ядра и така този процес продължава от само себе си до пълното разпадане на количеството ядрено гориво“, коментира полк. Недевски. По думите му другият вид реакции са тези, при които има синтез на леки ядра в по-тежки. „Известни са като реакциите на термоядрен синтез. Тези вече реакции са в основата на водородното оръжие или т.нар. водородна бомба. Една от първите осъществени такива реакции е термоядрен синтез на хелий от тежък водород и тритий. Искам да спомена, че протичането на такъв тип реакция се нуждае от много висока температура от порядъка на милион градуса. Те и затова носят наименованието „термо“, добави той. Полк. Недевски допълни, че такъв източник на температура е първият тип реакция - верижната. „Затова в т.нар. „водородна бомба“ има вече атомен заряд, който играе ролята на индуциращ взривател и е източник на тази значителна топлина, необходима за осъществяването на термоядреният синтез. Това е и причина водородните бомби да се наричат още и двуфазни, тъй като при тях протичат двете реакции – делене и синтез, докато при ядрените имаме само делене“, поясни той. \r\nПолк. Недевски посочи, че при ядрените взривове, където се осъществяват верижните реакции и тези на термоядрен синтез, енергията се отделя спонтанно и експлозивно. „В резултат на това температурата достига милиони градуси и се проявява тяхното разрушително действие. Освен това, се образува сложна радиоактивна смес на повече от 200 радиоактивни изотопа, които се получават при превръщанията на парчетата на делене. Тази смес дава основната част на радиоактивното заразяване при ядрен взрив, което е бета и гама активно“, обясни пол. Недев. По думите му към сместа се прибавят и изкуствените радиоактивни елементи, получени при взаимодействието на неутроните със средата. „В резултат на верижната реакция се отделя и огромно количество енергия, която обуславя и другите два поразяващи фактора на ядрения взрив – ударната вълна и светлинното излъчване“, каза още полк. Димитър Недевски. \r\nЛюба АЛЕКСИЕВА", "date": "2017.09.04", "title": "Полк. Димитър Недевски: При ядрените взривове енергията се отделя спонтанно и експлозивно"}
{"url": "http://www.focus-news.net/news/2017/09/04/2432364/zdf-sled-izpitanieto-na-vodorodna-bomba-berlin-privika-poslanika-na-severna-koreya.html", "text": "На фона на последното изпитание на водородна бомба, Министерството на външните работи в Берлин привика посланика на Северна Корея, предава германският телевизионен канал ZDF.\r\nСъгласно разпространените данни, разговорът с ръководителя на севернокорейската дипломатическа мисия трябва да се състои още в понеделник. Говорителят на федералното правителство Щефан Зайберт намекна за необходимостта от по-нататъшно затягане на санкциите срещу Северна Корея.Тереза Герова", "date": "2017.09.04", "title": "ZDF: След изпитанието на водородна бомба: Берлин привика посланика на Северна Корея"}
{"url": "http://www.focus-news.net/news/2017/09/04/2432365/stara-zagora-trima-sa-napadnali-vazrastna-zhena-v-doma-.html", "text": "В резултат на предприети бързи действия, в полицейския арест са задържани двама жители на с. Хрищене за извършено нападение над възрастна жена, съобщиха от пресцентъра на ОДМВР - Стара Загора. Вчера 81-годишната старозагорка подала сигнал в Първо РУ - Стара Загора. Обяснила, че била нападната в дома си в местността \"Каменна могила\", от неизвестни за нея лица. Пристигналият на адреса полицейски екип изяснил, че нападателите са блъснали жертвата си на земята, след което са ѝ отнели мобилен телефон. В хода на предприетите светкавични заградителни и оперативни действия са задържани А.Б./32г./ и съучастничката му – Т.С. /38г./, и двамата жители на с. Хрищене. По случая е образувано бързо производство за извършено престъпление по чл.198, ал.1 от НК.", "date": "2017.09.04", "title": "Стара Загора: Трима са нападнали възрастна жена в дома ѝ"}
{"url": "http://www.focus-news.net/news/2017/09/04/2432366/varna-zadarzhaha-29-godishen-kriminalno-proyaven-i-osazhdan-za-otvlichane-na-nepalnoletno-momiche.html", "text": "В резултат на предприети незабавни действия е задържан 29-годишен криминално проявен и осъждан варненец за отвличане на непълнолетно момиче, съобщиха от пресцентъра на ОДМВР - Варна. Полицаи се отзовали на сигнал, постъпил на 31 август, за непознат, който държи против волята му непълнолетно момиче. След проведени бързи оперативно-издирвателни и процесуално-следствени действия е установено, че извършител на деянието е М.Т. /29 г./ от Варна. Той бил задържан за срок до 24 часа. Материалите по образуваното досъдебно производство са докладвани в Районна прокуратура – Варна. На М.Т. е повдигнато обвинение по чл. 142А, ал. 3 от НК, наложена му е мярка за неотклонение „задържане под стража“.", "date": "2017.09.04", "title": "Варна: Задържаха 29-годишен криминално проявен и осъждан за отвличане на непълнолетно момиче"}
{"url": "http://www.focus-news.net/news/2017/09/04/2432367/kyustendil-kmetat-na-obshtina-dupnitsa-napravi-parva-kopka-po-infrastrukturniya-proekt-v-zhilishten-kompleks-bistritsa.html", "text": "Кметът на Община Дупница направи първа копка по инфраструктурния проект в жилищен комплекс „Бистрица”. Това каза пред Радио „Фокус” – Кюстендил Красимир Георгиев, зам.-кмет на Община Дупница. Водосвет за здраве е отслужен от архиерейският наместник на Дупнишка духовна околия отец Георги Паликарски. Стойността на проекта е 5 626 434.83 лева и включва цялостно преасфалтиране на улиците в жилищния квартал, изграждане на пешеходни алеи, кътове за отдих, изкуствена площадка за футбол, волейбол и баскетбол, озеленяване, детски площадки и други. Парите са осигурени по проект по Оперативна програма „Региони в растеж“. „Освен надземната инфраструктура, успоредно с работата ще върви и цялостната подмяна на водопровода, за който са осигурени безвъзмездно 1.2 млн. лева от държавния бюджет”, каза още Красимир Георгиев.\r\nВенцеслав ИЛЧЕВ", "date": "2017.09.04", "title": "Кюстендил: Кметът на Община Дупница направи първа копка по инфраструктурния проект в жилищен комплекс „Бистрица”"}
{"url": "http://www.focus-news.net/news/2017/09/04/2432368/yordan-rogachev-odmvr-pazardzhik-ima-dostatachno-dokazatelstva-ulichavashti-georgi-genov-za-ubiystvoto-na-saprugata-mu-v-peshtera.html", "text": "Тази сутрин задържахме 44-годишния Георги Генов, който беше в неизвестност, след като уби съпругата си в Пещера в петък вечерта. До момента разполагаме с достатъчно доказателства, които го уличават, че е извършител на това престъпление. Това съобщи на извънреден брифинг директорът на ОДМВР-Пазарджик Йордан Рогачев, предаде репортер на Радио „Фокус“ – Пазарджик. По думите му Георги Генов не е имал помощници във времето, в което се е укривал. \r\n„Непосредствено преди убийството Георги Генов е изключил мобилния си телефон. Извършил е убийството и се е оттеглил с личния си автомобил в неизвестна посока. На метри от местопрестъплението е имало хора, които не са направили нищо, за да предотвратят престъплението, но пък са подали информация на разследващите за регистрационния номер на автомобила му. Организирахме оперативно-издирвателни мероприятия, в които по разпореждане на вицепремиера Красимир Каракачанов се включиха и сили от военно подразделение, които много помогнаха и при откриването на извършителя на убийството. Първоначално открихме автомобила му. В последствие бе задържан във вила, собственост на баща му, в село Мухово, Софийска област. Намерено е и оръжието на престъплението. До момента разполагаме с достатъчно доказателства, които го уличават, че е извършител на това престъпление\", уточни Рогачев. \r\nТой каза още, че задържаният Генов все още не е давал показания. Той не се опитал да осуети задържането си. Родителите му са съдействали на разследващите органи, те не са знаели къде се укрива синът им. „Първоначално направихме претърсвания във вилната зона на общините Пещера и Батак, след това - и на територията на община Пазарджик. Вчера също насочихме усилията си в село Мухово, но реално тази сутрин Генов се е появил във вилата“, посочи също Рогачев. Генов първоначално се е укривал на територията на област Пазарджик, а след това е отишъл във вилата на родителите си в село Мухово, Софийско. Йордан Рогачев подчерта, че Георги Генов е с чисто съдебно минало. По думи на директора на ОДМВР-Пазарджик убийството е извършено от ревност. \r\nАлбена ЖИЛЕКОВА", "date": "2017.09.04", "title": "Йордан Рогачев, ОДМВР-Пазарджик: Има достатъчно доказателства, уличаващи Георги Генов за убийството на съпругата му в Пещера"}
{"url": "http://www.focus-news.net/news/2017/09/04/2432369/sofiyska-gradska-prokuratura-razsledva-kontrabanda-na-nad-3-kg-kokain-na-sofiyskoto-letishte.html", "text": "Софийска градска прокуратура разследва контрабанда на над 3 кг кокаин на софийското летище. Това съобщиха от пресцентъра на Прокуратура на Република България. На 30 август 2017 г. на Митница \"Аерогара София\", при влизане в страната, е задържана жена с инициали А. Б., пристигаща от Сао Пауло, Бразилия, при опит да пренесе през границата на Република България 3 120 грама наркотично вещество – кокаин. Наркотичното веществото било разпределено в отделни пакети в багажа на пътничката. По случая незабавно е започнало досъдебно производство за престъпление по чл. 242 ал.2 от НК (контрабанда на наркотични вещества). \r\nНа 1 септември 2017 г. по внесено от Софийска градска прокуратура (СГП) искане, Софийски градски съд (СГС) е наложил на обвиняемата най-тежката мярка за неотклонение „задържане под стража“. \r\nЗа престъплението по чл. 242 ал.2 от НК е предвидено наказание „лишаване от свобода“ от 10 до 15 години и глоба от 100 000 лв. до 200 000 лв. \r\nРазследването по случая продължава.", "date": "2017.09.04", "title": "Софийска градска прокуратура разследва контрабанда на над 3 кг кокаин на софийското летище"}
{"url": "http://www.focus-news.net/news/2017/09/04/2432370/sport-germaniya-i-norvegiya-shte-igrayat-v-kvalifikatsionen-mach-za-mondial-2018.html", "text": "Отборите на Германия и Норвегия ще играят тази вечер в мач от квалификационната група „С“ за Световното първенство по футбол в Русия през 2018 г. \r\nДвубоят ще се играе от 21:45 часа на стадион Мерцедес-Бенц Арена в Берлин.\r\nГермания е лидер в групата с 21 точки. Тя може да се класира за Мондиал 2018 още тази вечер, ако постигне победа над Норвегия, а Северна Ирландия не спечели срещата с отбора на Чехия.", "date": "2017.09.04", "title": "Спорт: Германия и Норвегия ще играят в квалификационен мач за Мондиал 2018"}
{"url": "http://www.focus-news.net/news/2017/09/04/2432371/accent-tv-moldovskata-politsiya-se-sdobi-s-novo-moto.html", "text": "„Заедно за едно по-сигурно общество“ – това е новото мото на полицията в Молдова, предава телевизионният канал Accent TV.\r\nНовият слоган на правоохранителните органи бе въведен след проведен конкурс, организиран като част от стратегията за развитие на полицията за периода 2016-2017 г. с цел прозрачност на дейностите и повишаването на нивото на доверие на обществеността в правоохранителните органи.\r\nГражданите на Молдова имаха възможност да избират между няколко предложени варианти. Гласуването бе проведено в периода между 3 август и 1 септември тази година. \r\nМотото „Заедно за едно по-сигурно общество\" получи подкрепата на 43,9% от участвалите в гласуването граждани.Тереза Герова", "date": "2017.09.04", "title": "Accent TV: Молдовската полиция се сдоби с ново мото"}
{"url": "http://www.focus-news.net/news/2017/09/04/2432372/ivan-totev-kmet-na-plovdiv-zapochvame-rabota-po-promyana-na-integriraniya-plan-za-razvitie-na-grada.html", "text": "Започваме работа по промяна на интегрирания план за развитие на Пловдив. Това заяви пред журналисти кметът Иван Тотев, предаде репортер на Радио „Фокус“-Пловдив. По думите му в момента има около 12 частни проекта, които не могат да кандидатстват за финансиране по фонд „Джесика“, тъй като не попадат в зоната на интегрирания план. „Целта ни е да включим по-големи зони от Северна промишлена зона, освен това е важно да включим и цялото корито на река Марица, тъй като сме в процедура по ОВОС. Процедурата ще приключи в началото на следващата година,“ добави Иван Тотев. Той заяви още, че работата по разширяването на интегрирания план за развитие на Пловдив ще продължи около една година.\r\nКристиян ГАРОВ", "date": "2017.09.04", "title": "Иван Тотев, кмет на Пловдив: Започваме работа по промяна на интегрирания план за развитие на града"}
{"url": "http://www.focus-news.net/news/2017/09/04/2432373/dobrich-zhivko-zhelyazkov-e-noviyat-zamestnik-oblasten-upravitel.html", "text": "Днес областният управител Красимир Кирилов е представил Живко Николов Желязков пред екипа на Областна администрация в Добрич, съобщиха от пресцентъра на Областната администрация. Живко Желязков е встъпил в длъжност заместник областен управител на област Добрич. Със заповед на министър-председателя Бойко Борисов досегашният заместник областен управител Ивелина Илиева е освободена, считано от 1 септември 2017 г. На основание заповед КВ-464 днес е встъпил в длъжност назначеният от министър-председателя Бойко Борисов нов заместник областен управител. Живко Николов Желязков е роден на 31.07.1979 година. Има магистърска степен от Шуменски университет „Епископ Константин Преславски“. От завършването на висшето си образование до назначаването му за заместник областен управител Желязков е работил като учител. Стажът му като преподавател до момента – 16 години, е преминал в Професионална гимназия по транспорт, обслужване и лека промишленост. Желязков е семеен с две деца.", "date": "2017.09.04", "title": "Добрич: Живко Желязков е новият заместник областен управител"}
{"url": "http://www.focus-news.net/news/2017/09/04/2432374/darzhavniyat-glava-rumen-radev-shte-razgovarya-s-predsedatelya-na-tsentralnata-izbiratelna-komisiya.html", "text": "На 5 септември, от 14:50 часа на „Дондуков“ 2, държавният глава Румен Радев ще се срещне с председателя на Централната избирателна комисия  Ивилина Алексиева. Това съобщиха от прессекретариата на държавния глава.", "date": "2017.09.04", "title": "Държавният глава Румен Радев ще разговаря с председателя на Централната избирателна комисия"}
{"url": "http://www.focus-news.net/news/2017/09/04/2432375/burgas-predstavyat-dokumentalnata-hronika-parvostroitelite-na-burgaskata-opera-na-prof-srebra-mihaleva.html", "text": "Представяне на документалната хроника „Първостроителите на Бургаската Опера“ ще състои на 14 септември (четвъртък) от 18:00 часа в Културен център „Морско казино“ в Бургас, Зала „Петя Дубарова“. Това съобщиха от Община Бургас. Книгата ни връща възможно най-назад, още в зората на това обичано от бургазлии изкуство. Дългогодишният труд на проф. Сребра Михалева увековечава имената, таланта и възрожденската мисия на поколения артисти, преминали през сцената на Бургаската опера. Това съобщават от Община Бургас.\r\nЧрез усилена изследователска дейност, внимателно селекциониране и издирване на факти, проф. Михалева оформя стройно историческо изследване. То включва богат снимков материал, документален архив от ръкописи, спомени, отзиви и критика, които в голямата си част се публикуват за първи път.\r\nПроф. Сребра Михалева е певица с богата сценична биография и авторитетен вокален педагог по класическо пеене, поп и джаз техника. Израснала в семейството на Мария и Невин Михалеви, основоположници на Бургаската опера. Мотивацията, която я подтиква да създаде подобна внушителна историография, е това, че до момента няма издание, което да проследява цялостната творческа дейност на преминалите през Бургаската опера поколения солисти, хористи, балетисти постановъчни екипи и оркестранти.", "date": "2017.09.04", "title": "Бургас: Представят документалната хроника „Първостроителите на Бургаската опера“ на проф. Сребра Михалева"}
{"url": "http://www.focus-news.net/news/2017/09/04/2432376/veliko-tarnovo-otkradnat-lek-avtomobil-e-izgoryal-v-gorna-oryahovitsa.html", "text": "Откраднат лек автомобил е изгорял в Горна Оряховица, съобщават от Областна дирекция на МВР – Велико Търново. Вчера сутринта в полицейското управление е получен сигнал от 40-годишен мъж от града, който е съобщил, че ползваният от него лек автомобил „Волво“ е бил отнет на кръстовище в града. Минути по-късно в управлението е получен сигнал за горящ автомобил в землището на Горна Оряховица. Изпратеният на мястото екип е установил, че това е издирваният автомобил, който е изгорял напълно. По случая е започнато досъдебно производство.", "date": "2017.09.04", "title": "Велико Търново: Откраднат лек автомобил е изгорял в Горна Оряховица"}
{"url": "http://www.focus-news.net/news/2017/09/04/2432377/shumen-70-godishen-e-obvinyaem-po-delo-za-katastrofa-sas-zaginal-chovek.html", "text": "Окръжна прокуратура – Шумен внесе в Шуменския окръжен съд обвинителен акт срещу 70-годишния Янко С., за причиняване по непредпазливост смъртта на Сунай Я. и тежка телесна повреда на Емир Ф. – и двамата от шуменското с.Изгрев. Това съобщиха от пресцентъра на Окръжната прокуратура. На 22 май 2016г. по пътя – Силистра – Шумен, между разклоните за с.Върбак, при управление на товарен автомобил, подсъдимият нарушил правилата за движение, като предприел маневра – неправилно изпреварване. В резултат на това настъпил челен удар с насрещнодвижещ се лек автомобил, в който пътували пострадалите. 70-годишният подсъдим е неосъждан (има налагани санкции по ЗДвП).\r\nДелото е насрочено за разглеждане в ШОС на 18 октомври 2017г.", "date": "2017.09.04", "title": "Шумен: 70-годишен е обвиняем по дело за катастрофа със загинал човек"}
{"url": "http://www.focus-news.net/news/2017/09/04/2432378/orf-noviyat-generalen-sekretar-na-osse-prizova-stranite-za-po-golyama-angazhiranost-kam-organizatsiyata.html", "text": "Новият генерален секретар на Организацията за сигурност и сътрудничество в Европа (ОССЕ) Томас Гремингер призова 57-те страни за повече ангажираност към организацията, предава австрийската медия ORF. \r\n„Държавите трябва да инвестират повече в ОССЕ\", заяви швейцарецът в понеделник при  представянето на приоритетите си за работа си във Виена. Като своя водеща цел Гремингер посочи гарантирането на това, че ОССЕ е „годна за употреба“ организация.\r\nГремингер иска да превърне ОССЕ в „платформа\" за диалог и предотвратяване на конфликти, както и за съвместни действия в областта на сигурността. ОССЕ може да стане неефективна организация, само в случай, че не може да отговори на предизвикателствата пред сигурността: \"Но това определено не е така в момента\". Организацията предлага „фантастично майсторство\", увери швейцарският политик. Тереза Герова", "date": "2017.09.04", "title": "ORF: Новият генерален секретар на ОССЕ призова страните за по-голяма ангажираност към организацията"}
{"url": "http://www.focus-news.net/news/2017/09/04/2432379/darzhavniyat-glava-rumen-radev-shte-udostoi-poslanik-kamilo-dzukoli-s-orden-stara-planina-parva-stepen.html", "text": "На 5 септември в 15.30 часа в Гербовата зала на „Дондуков“ 2 президентът Румен Радев ще удостои посланика на Суверения военен хоспиталиерен орден на Св. Йоан от Йерусалим, Родос и Малта Камило Дзуколи с орден „Стара планина“ първа степен. Това съобщиха от прессекретариата на държавния глава. \r\nДипломатът ще получи висшето държавно отличие за изключителния си принос за укрепването и развитието на отношенията на приятелство и сътрудничество между Република България и Суверенния военен хоспиталиерен орден на Св. Йоан от Йерусалим, Родос и Малта.", "date": "2017.09.04", "title": "Държавният глава Румен Радев ще удостои посланик Камило Дзуколи с орден „Стара планина“ първа степен"}
{"url": "http://www.focus-news.net/news/2017/09/04/2432380/polk-dimitar-nedevski-vazdeystvieto-na-yadreniya-vzriv-varhu-okolnata-sreda-se-proyavyava-chrez-radioaktivno-zarazyavane-na-mestnostta.html", "text": "Основно въздействието на ядрения взрив върху околната среда се проявява чрез радиоактивно заразяване на местността. Това каза в интервю за Агенция „Фокус“ полк. доц. д-р Димитър Недевски - началник на катедра \"Мениджмънт на извънредните ситуации\" към Факултет \"Командно-щабен\" на Военна академия \"Георги С. Раковски\". „Източници на такова радиоактивно заразяване, както вече споменах, на първо място са продуктите на делене на ядрата на урана и плутония, на следващо място това са радиоактивните вещества, които се образуват в почвата под въздействието на неутронния поток т.нар. вторична радиоактивност. Третият източник на  радиоактивно заразяване е нереагиралата част  на ядрения заряд, с който е извършен опитът или пък който е използван“, коментира полк. Недевски. По думите му периодите на полуразпад на продуктите на делене, които са първият източник на заразяване, са в много широки граници от порядъка на секунди до години. „Те са бета и гама активни. В резултат на радиоактивното разпадане на тези продукти на делене заедно с продуктите на тяхното последващо разпадане, те притежават много висока сборна активност. Вторият източник на радиоактивно заразяване, както го нарекох преди малко, вторично заразяване, са радиоактивните изотопи, които се образуват в резултат на поглъщането на неутроните от ядрата на атомите на различни химични елементи, влизащи в състава на обкръжаващата среда“, допълни той и уточни, че третият източник, който на радиоактивно заразяване, е нереагиралата част на ядрения зарад. Според него тази активност, сравнена с активността на продуктите на делене, които бяха първата причина за заразяването, е много малка и те вече не оказват такова съществено влияние. \r\n„По отношение на това какъв може да бъде обхватът на въздействието върху околната среда, мога да кажа, че мащабът на въздействието на ядрения взрив зависи много от това какъв вид е той, в каква среда е осъществен, неговата мощност и в немалка степен от метеорологичните условия, които са в района на опита“, каза още полк. Димитър Недевски.\r\nЛюба АЛЕКСИЕВА", "date": "2017.09.04", "title": "Полк. Димитър Недевски: Въздействието на ядрения взрив върху околната среда се проявява чрез радиоактивно заразяване на местността"}
{"url": "http://www.focus-news.net/news/2017/09/04/2432381/burgas-edinadeset-ot-proizvedeniyata-na-kompozitora-georgi-shagunov-napisani-za-duhov-orkestar-byaha-zapisani-v-studio.html", "text": "Единадесет от произведенията на композитора Георги Шагунов, написани за духов оркестър, бяха записани в студио и по този начин са съхранени занапред във времето, съобщават от Община Бургас. Десет от тях са в жанр градска музика, записан е също и Химнът на Независимостта на България. Така част от композираната от капелмайстор Георги Шагунов музика вече няма да е само на партитури в папките на Държавен архив, а ще може да звучи по различни поводи и чествания в града.\r\nИдеята за това е на Кирил Дончев – известен автор на театрална и филмова музика, композитор на Народен театър „Иван Вазов“, почетен гражданин на Бургас. Започнал кариерата си от Бургас, той ръководи духовия оркестър и Младежка естрада, дирижира и произведения на Шагунов. Кирил Дончев пази ярки спомени от детските си години за маестро Шагунов, оказал влияние върху не един музикант.\r\nГодините на тоталитаризма заличават голяма част от творчеството на възпитания във Франция и живял в Бургас в началото на миналия век композитор и капелмайстор, както и спомена за човека, наричан справедливо „Баща на музиката в Бургас“ – работил за създаването на музикални дружества и училище в града и написал хиляди музикални произведения за възхвала на България и българския народ. Отдавайки най-съзнателната част от живота си на града ни, Маестро Георги Шагунов участва приживе и в много обществени инициативи, като дарява свои партитури, за да бъдат разигравани на търг, а със спечелените средства се закупуват музикални инструменти за образованието на младите хора в града.\r\nПроизведенията, които бяха открити в Държавен архив-Бургас, са разписани и изсвирени от музикантите на Бургаски духов оркестър с ръководител Христо Кожухаров. Записите са блестящо обработени от Руслан Карагьозов, като са направени аудио дискове, които ще бъдат на разположение на Община Бургас, Държавен архив, Регионална библиотека „П.К. Яворов“, радиа и телевизии, читалища и училища на територията на Бургас. Те ще станат и част от фонда на бъдещата Къща на музиката, която Общината ще създаде в сградата, където в продължение на 50 години е живял капелмайсторът на 24 Черноморски пехотен полк – Георги Шагунов.\r\nПроектът „Шагуниада – градска музика на Георги Шагунов“ за запазване наследството на Бащата на музиката в Бургас е изпълнен от Сдружение „Общество за духовни изяви“ и е част от програмата за съфинансиране на културни проекти на Община Бургас.", "date": "2017.09.04", "title": "Бургас: Единадесет от произведенията на композитора Георги Шагунов, написани за духов оркестър, бяха записани в студио"}
{"url": "http://www.focus-news.net/news/2017/09/04/2432382/kyustendil-ekipi-na-obshtinsko-predpriyatie-chistota-sa-izvozili-padnalite-kloni-i-darveta-sled-buryata-v-grada.html", "text": "Екипи на Общинско предприятие „Чистота” са извозили падналите клони и дървета вследствие на неделната буря в Кюстендил. Това каза пред журналисти Ивайло Чалъков, експерт „Отбранително мобилизационна подготовка” към Община Кюстендил, предаде репортер на Радио „Фокус” – Кюстендил. Клоните и дърветата са паднали от силните пориви на вятъра по време на бурята. „По степен на важност клоните и дърветата бяха отстранени, а от сутринта екипите на общинското предприятие ги извозват”, каза Ивайло Чалъков. По думите му инциденти, свързани с живота и здравето на гражданите, и нанесени щети върху автомобили няма. Предстои да се огледат дърветата с цел превантивно премахване на потенциално опасни клони.\r\nВенцеслав ИЛЧЕВ", "date": "2017.09.04", "title": "Кюстендил: Екипи на Общинско предприятие „Чистота” са извозили падналите клони и дървета след бурята в града"}
{"url": "http://www.focus-news.net/news/2017/09/04/2432383/glavniyat-prokuror-sotir-tsatsarov-dve-sa-osnovnite-versii-za-ubiystvoto-vav-vinogradets-izstrelat-da-e-proizveden-ot-6-godishno-dete-ili-ot-pritezhatelya-na-pistoleta-lazar-vlaykov.html", "text": "Запознах се с цялото досъдебно производство по случая с убийството в село Виноградец, при който 47-годишен мъж беше прострелян смъртоносно в местно заведение, и смея да кажа, че налице са две версии за станалото, съобщи на извънреден брифинг в Пазарджик главният прокурор на Република България Сотир Цацаров, предаде репортер на Радио „Фокус“ – Пазарджик. По думите му до момента са разпитани доста свидетели, които оформят две различни версии. Едната версия е, че фаталният изстрел е произведен от 6-годишно дете, а другата - че изстрелът е произведен от притежателя на пистолета - Лазар Влайков. „Назначена е биологична експертиза за ДНК по самото оръжие, проби са предоставени на Частна лаборатория, от която се очаква резултат. Назначена е и техническа експертиза с оглед на иззетите мобилни телефони на присъстващите на инцидента, както и съдебно-медицинска експертиза. Обстановката е била празнична. На местопрестъплението са намерени  126 гилзи от газово оръжие. В един момент е бил произведен и фаталният изстрел от пистолет „Глок“, уточни Цацаров. Той подчерта също, че пистолетът е с по-особено устройство на предпазния механизъм, няма външен предпазител, което поставя много въпроси относно възможността дете на 6 години да преодолее пусковата скоба и да произведе изстрел. „Трудно е детето да стреля с този вид пистолет, но не е невъзможно. Предстои да бъде разпитано самото дете по всички правила на НПК в т.нар. „Синя стая“ в присъствието на съдия и психолог. Предстои и да се прецезират експертизите. Ще бъде назначена и комплексна експертиза с оглед различните версии, фаталният резултат и възможностите на пистолета, както и противоречивите показания на свидетелите.\r\nАлбена ЖИЛЕКОВА", "date": "2017.09.04", "title": "Главният прокурор Сотир Цацаров: Две са основните версии за убийството във Виноградец - изстрелът да е произведен от 6-годишно дете или от притежателя на пистолета - Лазар Влайков"}
{"url": "http://www.focus-news.net/news/2017/09/04/2432384/lora-lyubenova-gd-granichna-politsiya-izklyuchitelno-natovareno-e-dvizhenieto-na-leki-avtomobili-kam-gartsiya-prez-gkpp-kulata-promahon-ot-nachaloto-na-mesetsa.html", "text": "Изключително натоварено е движението на леки автомобили към Гърция през ГКПП „Кулата-Промахон“ от началото на месеца. Това каза за Радио „Фокус“-Пирин Лора Любенова, говорител на ГД „Гранична полиция“. Тя припомни, че днес преди обяд е имало около 2 км чакащи автомобили на изход от страната, като за да облекчат трафика служителите на „Гранична полиция“ са организирали преминаването на леките автомобили през 3 работни места, а на камионите – на едно трасе. \r\nПо думите й това до известна степен е довело до натрупване на малко повече товарни автомобили извън зоната на пункта, но към момента трафикът от леки автомобили е нормален и те са в рамките на граничния пункт, като организацията отново е в 2 трасета на изход за коли и 2 трасета за камиони. \r\nЛора Любенова отправи апел към пътуващите да използват и ГКПП „Илинден“, където трафикът е нормален. Тя отбеляза, че на останалите гранични пунктове с Гърция трафикът е нормално интензивен, а сутрин обикновено е натоварено движението през ГКПП „Маказа“. Любенова подчерта, че за да избегнат чакането в този район, пътуващите могат да използват и ГКПП „Златоград“, както и ГКПП „Ивайловград“.", "date": "2017.09.04", "title": "Лора Любенова, ГД „Гранична полиция“: Изключително натоварено е движението на леки автомобили към Гърция през ГКПП „Кулата-Промахон“ от началото на месеца"}
{"url": "http://www.focus-news.net/news/2017/09/04/2432385/ruse-vazstanoveno-e-dvizhenieto-po-pat-ii-23-ruse-chervena-voda.html", "text": "Възстановено е движението по път II-23 Русе - Червена Вода. Това съобщиха от пресцентъра на Агенция \"Пътна инфраструктура\".", "date": "2017.09.04", "title": "Русе: Възстановено е движението по път II-23 Русе - Червена Вода"}
{"url": "http://www.focus-news.net/news/2017/09/04/2432386/chez-se-vklyuchva-za-vtora-poredna-godina-v-initsiativata-kariera-v-balgariya-zashto-nei.html", "text": "ЧЕЗ ще се включи в най-големия форум за българи с опит в чужбина „Кариера в България. Защо не?“. Представители на фирмата ще запознаят всички желаещи с възможностите за обучение, работа и кариерно развитие в компаниите от Групата на ЧЕЗ в България. Награждаваната двукратно за бизнес събитие на годината инициатива ще се проведе на 5 септември в Интер Експо Център София. Това съобщиха от пресцентъра на ЧЕЗ България.\r\n„ЧЕЗ е отговорен работодател на близо 3300 българи в продължение на вече 12 години, като от самото начало компанията непрекъснато инвестира в повишаване на квалификацията и конкурентоспособността на своите служители. За нас е важно Българите, които учат в чужбина, да се върнат в страната и да развиват както себе си, така и нея. Секторът на енергетиката предлага поле за изява и развиване на натрупания опит извън граница. Много международни компании базирани тук, в това число и ЧЕЗ Груп, предоставят отлични условия за реализация в България. За втора поредна година ще участваме в кариерното изложение за българи с опит в чужбина и вярваме, че сред тях ще срещнем и бъдещи наши колеги.“, каза Евгения Накова, директор „Човешки ресурси“ в ЧЕЗ България.\r\nЧЕЗ непрекъснато инвестира в подобряването на условията на труд и различни социални дейности и инициативи за своите служители и техните семейства. Политиката на компанията по отношение на служителите и кариерното им развитие й донесе многобройни признания и отличия през изминалите години. За 2016г., Българската асоциация за управление на хора отличи Групата с първо място в категорията „Най-добър HR Проект на голяма компания“. Отново за 2016г., ЧЕЗ бе призната от Българския форум на бизнес лидерите и й бе присъдено второ място в категорията „Инвеститор в знанието“.", "date": "2017.09.04", "title": "ЧЕЗ се включва за втора поредна година в инициативата „Кариера в България. Защо не?“"}
{"url": "http://www.focus-news.net/news/2017/09/04/2432387/faz-himicheskata-avariya-v-reynland-pfalts-iztekli-sa-blizo-500-litra-solna-kiselina.html", "text": "При химическа авария в германската федерална провинция Рейнланд-Пфалц са изтекли близо около 500 литра солна киселина, съобщава националният ежедневник Die Frankfurter Allgemeine Zeitung.\r\nВеществото e изтекло от контейнер за съхранение в помещения на фирма за галванопластика, заяви полицейски служител в понеделник, допълвайки, че при аварията няма пострадали. \r\nФирмата се намира в промишлена зона между Кьолн и Дюселдорф. Киселината се е изпарила бързо във въздуха, поясниха властите. \r\nОрганите издадоха официално предупреждение към гражданите още рано сутринта. Жителите на прилежащите райони бяха посъветвани да държат вратите и прозорците на домовете си плътно затворени, а климатичните системи – изключени. Малко по-късно предупреждението беше отменено. „Заплахата не бе толкова голяма, както първоначално се смяташе\", заяви говорител на полицията. \r\nПричините за инцидента обаче все още остават неясни.Тереза Герова", "date": "2017.09.04", "title": "FAZ: Химическата авария в Рейнланд-Пфалц – изтекли са близо 500 литра солна киселина"}
{"url": "http://www.focus-news.net/news/2017/09/04/2432388/magyar-nemzet-ungarskata-politsiya-e-spasila-zhivota-na-balgarski-grazhdanin.html", "text": "Унгарската полиция е спасила живота на български гражданин, на който му е станало лошо край граничния пункт Чонадпалота на границата с Румъния, предаде  Magyar Nemzet.\r\nБългарският гражданин, пътуващ със съпругата си, се е почувствал зле в събота следобед на около 100 метра след граничния пункт. Двамата са извикали помощ.\r\nПри пристигането си при колата полицията е видяла, че мъжът се задушава. След приложен сърдечен масаж мъжът започва да се възстановява. На място е пристигнал хеликоптер на румънските спасителни служби, който е закарал мъжа в най-близката, намираща се на територията на Румъния, болница, където в момента е в стабилно състояние.  Виктор Турмаков", "date": "2017.09.04", "title": "Magyar Nemzet: Унгарската полиция е спасила живота на български гражданин"}
{"url": "http://www.focus-news.net/news/2017/09/04/2432389/burgas-operetna-premiera-shte-zakrie-burgaski-muzikalni-praznitsi-emil-chakarov-na-5-ti-septemvri.html", "text": "Оперетна премиера ще закрие Бургаски музикални празници „Емил Чакъров“ на 5-ти септември, съобщават от Община Бургас. Това е „Виенска кръв“, последната творба на Йохан Щраус-син от този жанр. На последното представление за тазгодишния оперен фестивал ще бъде връчена и ежегодната награда на името на маестро Чакъров, която се присъжда на именит български диригент. Името на тазгодишния носител е все още тайна. Закриването на фестивала с творбата на Краля на валса ще започне в 20.00 ч. на сцената на Летния театър.\r\nПостановката е дело на режисьора Марио Николов, който публиката ще види и на сцената в централната роля – тази на граф Цедлау. „Това реално са две различни професии. Не е лесно, но при добра концентрация и организация на работния процес е възможно“, казва Николов за съчетанието „режисьор/изпълнител“ в оперетата. Партията на съпругата му пък ще изпълни Валентина Корчакова. Двамата са гостуващи солисти за бургаската опера и са сред най-известните оперетни певци в страната, носители са на множество награди и гастролират често в страната и чужбина. В останалите образи ще се превъплътят солистите на Държавна опера – Бургас Йордан Христозов, Мария Цветкова, Людмила Михайлова, Шмилена Султанова, Бранимир Недков, Тошо Герджиков, Петър Тихолов, Веселина Апостолова, както и хорът, оркестърът и балетът на операта. Диригент ще бъде маестро Иван Кожухаров – постоянен гост-диригент на Филхармонията в Санк Петербург, носител на много международни награди и известен като първият българин, записвал с лондонската филхармония в „студиото на „Бийтълс“ – „Abbey Road“.\r\nРазбира се, виенският валс е емблематичен за тази постановка, затова хореографията му е поверена на неслучайно име – примабалерината на Държавна опера – Бургас Галина Калчева. Тя е позната не само на бургаската публика, но и на любителите на балета в страната и в чужбина, като последната премиера, в която тя танцува, е участието й в „Болеро“ и „Кармина Бурана“ на оперния фестивал „Сцена на вековете“ във Велико Търново. Калчева, която е една от титулуваните български балерини, е и преподавател по балет, а хореографията й може да бъде видяна все по-често в постановки на бургаската опера. Наскоро беше наградена от Община Бургас за цялостна дейност в областта на културата.\r\nЗа да пренесе публиката в епохата на аристократична Виена, костюмографът Цветанка Петкова-Стойнова е разработила всеки един костюм за всяка отделна роля. Дрехите, характерни за висшето австрийско общество от годините на виенския валс, са съобразени не само с тогавашната мода, но и със сценичните нужди на оперетата, а именно необходимостта на певците и актьорите да танцуват и да се движат достатъчно свободно. Както винаги, всеки един костюм е изработен на ръка – нещо, на което Цветанка Стойнова особено държи, за да изпълни качествено най-фините детайли от дрехите.\r\nИзключителна чест за бургаската опера е и работата с изтъкнатия сценограф Иван Токаджиев по декорите на сцената. Художникът, известен със стила си, напомнящ този на сюрреалиста Салвадор Дали, е изключително популярен с изложбите си в Германия. Изкуството му е познато сред ценителите и в Австрия, Франция, Испания и др. Неговите сценографии са особено ценени в не една музикална институция в България – в оперите в Русе, Варна, Пловдив и Стара Загора, в Музикалния театър в София и други. Автор е на най-любопитните сценографски решения за театрални и телевизионни спектакли.\r\n„Виенска кръв“ не е позната на бургаската публика, тъй като е поставяна единствено в Музикалния театър в София, припомня Марио Николов, който е бил директор на същия този театър. До появата й на бургаска сцена се е стигнало след разговор с директора на Държавна опера – Бургас Александър Текелиев, след като предната година Николов е поставил успешно в Бургас друга оперета на Цраус – „Една нощ във Венеция“. „На „Виенска кръв“ се спряхме, провокирани от изключително красивата музика и интригуваща фабула, водени от убеждението, че ще зарадваме феновете на оперетното изкуство. Надявам се нашият спектакъл да стигне до сърцата им още с премиерното представление на 5 септември в Летния театър и да съпреживеят вълнуващи мигове с всички нас“, казва Марио Николов.\r\nСъс сигурност новата постановка ще се хареса на оперетните любители заради изключително популярните валсове, полки и ансамбли в произведението, смята той и очаква да предизвика зрителите с прочутия дует „Виенска кръв“. В либретото се разказва изключително забавната история на граф Цедлау, любител на женската красота, чиято страст забърква героите на историята в оплетени любовни лъжи. Действието се развива насред бляскави виенски светски събития под горещите звуци на валса и полката. А всички сърдечни драми и комедии се дължат единствено на страстната виенска кръв.", "date": "2017.09.04", "title": "Бургас: Оперетна премиера ще закрие Бургаски музикални празници „Емил Чакъров“ на 5-ти септември"}
{"url": "http://www.focus-news.net/news/2017/09/04/2432390/stefan-radev-kmet-na-sliven-neobhodimo-e-obrazovatelnata-sistema-da-obhvane-nay-golyam-broy-detsa.html", "text": "Механизмът за обхващане и задържане на децата в учебните заведения – детски гради и училища, е бил обсъден на среща с кметовете на села от община Сливен. Това каза кметът на Сливен Стефан Радев по време на среща с директори на детски градини и училища от областта, с участници в Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, на която присъства и министърът на образованието Красимир Вълчев, предаде репортер на Радио „Фокус” – Сливен. Кметът на Сливен заяви, че е била потвърдена необходимостта образователната система да обхване най-голям брой деца. \r\n„Това е предизвикателство, но с общи усилия ще се справим”, коментира кметът Стефан Радев. Той посочи, че ако се премахне таксата за децата, за които е задължителна предучилищната подготовка, значително ще се увеличи броят на посещаващите занятията. „Община Сливен има сериозно участие във финансирането на детските градини. Средно около 700 000 лв. са необходими на година, като имаше и допълнително финансиране от 2 млн. лв. за стари задължения и други разходи. Затова разчитаме много на този механизъм, както и на директорите на детските градини за намиране на всякакви резерви за оптимизиране на разходите, за да можем едновременно да подобряваме финансово състояние и работата на градините”, допълни Радев. \r\nОт своя страна министър Красимир Вълчев благодари на кмета на Сливен Стефан Радев и всички, които имат отношение към работата по механизма.\r\nЛюдмила ЙОРГОВА", "date": "2017.09.04", "title": "Стефан Радев, кмет на Сливен: Необходимо е образователната система  да обхване най-голям брой деца"}
{"url": "http://www.focus-news.net/news/2017/09/04/2432391/stara-zagora-s-izlozhbata-60-godini-starozagorsko-kukleno-izkustvo-startirat-proyavite-na-10-oto-izdanie-na-festivala-piero2017.html", "text": "Изложбата \"60 години старозагорско куклено изкуство\", която се открива утре (5 септември), от 18:00 часа, в Художествената галерия в Стара Загора, е първата от проявите, включени в програмата на 10-то юбилейно издание на Международния куклено-театрален фестивал за възрастни “Пиеро”. Той ще се състои от 24 до 29 септември в Стара Загора, България. Това съобщиха от пресцентъра на Община Стара Загора.\r\nИзложбата представя кукли, скици, сценографски проекти, фотографии, плакати, видео-презентации на емблематични спектакли от създаването на театъра през 1957 година до днес. Експозицията може да бъде посетена до 30 септември. \r\nТази година Държавен куклен театър Стара Загора празнува своята 60-та годишнина от създаването си. Утвърден е като водещ културен институт в страната, носител на най-високи национални и европейски отличия и награди за куклено-театрално майсторство. Тази година за втори пореден път Международният куклено-театрален фестивал за възрастни \"Пиеро\" бе избран да получи знака за качество EFFE Label 2017-2018.\r\nОфициалното откриване на юбилейния \"Пиеро\" 2017 е на 24 септември от 16.00 часа. \r\nБилети - на касата на ДКТ - Стара Загора, а от началото на месец септември 2017 и онлайн на www.pierrot-bg.com.", "date": "2017.09.04", "title": "Стара Загора: С изложбата „60 години старозагорско куклено изкуство“ стартират проявите на 10-ото издание на фестивала „Пиеро’2017“"}
{"url": "http://www.focus-news.net/news/2017/09/04/2432392/ministerstvoto-na-otbranata-na-rusiya-siriyskata-armiya-s-podkrepata-na-ruskata-aviatsiya-nastapva-kam-deir-ez-zor.html", "text": "Руското министерство на отбраната съобщава, че сирийската правителствена армия при поддръжката на руската  авиация развива настъпление към град Деир ез Зор. В момента са превзети няколко стратегически височини, предаде ТАСС.\r\n„В източната част на Сирия правителствените войски при подкрепата на руската авиация развиват настъпление към град Деир ез Зор. Групировката на сирийските войски под командването на генерал Хасан Сухел, действаща в южната част на провинция Ракка, през последните денонощия се е придвижила на осем км. и е овладяла две стратегически важни височини“, пише в официално заявление на министерството.\r\nПо данни на руските власти отрядите на сирийската армия, водещи настъплението в посока Ес Сухне в резултат на настъплението са изтласкали терористите от „Ислямска държава“ от позициите им край пътя между Палмира и Деир ез Зор и са достигнали до покрайнините на населеното място Бир Калакеб.  Виктор Турмаков", "date": "2017.09.04", "title": "Министерството на отбраната на Русия: Сирийската армия с подкрепата на руската авиация настъпва към Деир ез Зор"}
{"url": "http://www.focus-news.net/news/2017/09/04/2432393/ilko-stoyanov-zam-kmet-na-petrich-obshtinata-raboti-po-proekt-za-izgrazhdane-na-muzey-po-programata-za-transgranichno-satrudnichestvo.html", "text": "Община Петрич работи по проект за изграждане на музей по програмата за трансгранично сътрудничество. Това каза в предаването „Петрич – древен и вековечен“ по Радио „Фокус“-Пирин Илко Стоянов, зам.-кмет на Община Петрич. По думите му Община Петрич работи по проекта съвместно с Община Серес, Гърция, Научен университет „Аристотел“ в Солун и Тракийски университет „Демокрит“. Илко Стоянов обясни, че музеят ще бъде в сградата на бившето поделение на „Гранична полиция“, като ще бъдат реновирана сградата. Предвижда се подсилване и архитектурно адаптиране на самата сграда и преустройството й в музей. Според него Петрич има особена нужда от този музей, защото градът има много богата история. Заместник-кметът на Петрич подчерта, че общият бюджет на проекта е 1 423 000 евро, от които от бюджета на Община Петрич са около 640 000 евро.\r\nНатали СТЕФАНОВА", "date": "2017.09.04", "title": "Илко Стоянов, зам.-кмет на Петрич: Общината работи по проект за изграждане на музей по програмата за трансгранично сътрудничество"}
{"url": "http://www.focus-news.net/news/2017/09/04/2432394/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по Радио „Фокус”-Пловдив днес ще говорим за готовността на Общината за новата учебна година – състояние на материалната база, извършените ремонти, приключили ли са те, колко са първокласниците, има ли закрити училища, маломерни паралелки, дофинансиране от общината. Ще търсим още информация за това как е осигурена безопасността на децата около училищата. И още – пристигнали ли са учебници и помагала, както и достигат ли учителите в общинските училища и детски градини. За всичко това ще ни информира Николина Йорданова- експерт в Отдел Образование към Община Садово. \r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.09.04", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2017/09/04/2432395/burgas-s-reditsa-sabitiya-gradat-shte-otbelezhi-saedinenieto-na-knyazhestvo-balgariya-s-iztochna-rumeliya.html", "text": "Съединението на Княжество България с Източна Румелия на 6 септември 1885 г., е една от най-важните дати в новата българска история, събитие белязало развитието на българската държава. Честванията на знаменателния акт на националното обединение ще в Бургас започват още на 5 септември /вторник/ с концерт на представителния Бургаски духов оркестър от 18.30 часа на Мостика. Това съощбават от Община Бургас. Това съобщиха от Община Бургас.\r\nОтдаването на почит към паметта на героите, дали живота си в борбата за Съединението, ще започне на 6-ти септември /сряда/ от 10.30 часа на площад „Атанас Сиреков“ /пред сградата на Общината/ с ритуал по издигане на националния флаг на Република България и флаговете на Европейския съюз и на Община Бургас.\r\nВ 11.00 часа на Паметника на 24-ти Черноморски пехотен полк пред Военния клуб /ул. „Христо Ботев“ №48/ ще бъде отслужена заупокойна молитва и ще бъдат положени венци, и цветя на признателност към падналите в Сръбско-българската война от 1885 г.\r\nСлед тържествените ритуали, празникът ще продължи от 11.30 часа на площад „Атанас Сиреков“ с празничен концерт на ФА „Атанас Манчев“.\r\nОт 12.00 часа на открита сцена „Охлюва“ пенсионерските клубове в Бургас също ще поздравят своите съграждани за празника.", "date": "2017.09.04", "title": "Бургас: С редица събития градът ще отбележи Съединението на Княжество България с Източна Румелия"}
{"url": "http://www.focus-news.net/news/2017/09/04/2432396/d-r-kostadin-koev-kmet-na-velingrad-za-men-zhivotat-i-zdraveto-na-zhitelite-na-obshtinata-sa-po-vazhni-ot-dobiva-na-volfram.html", "text": "Доказа се по категоричен начин, че концесионната територия се намира точно върху стратегическата за водоснабдяването на целия регион събирателна деривация „Бистрица”. Това каза по време на среща по повод волфрамовата мина кметът на Община Велинград д-р Костадин Коев, предаде репортер на Радио „Фокус“ – Пазарджик. Той обясни, че в зоната на концесията за добива на волфрам се намират основните питейни водоизточници на Велинград и цялата община. „Общината, чрез Общинския съвет и чрез своето водоснабдително дружество предприе всички възможни законосъобразни  действия за защита на живота и здравето на гражданите и гостите на Велинград и регистрира санитарно охранителните зони, на основание издаденото разрешение за водоползване, в което ясно е записано, че водата е за питейни и битови нужди“, допълни д-р Коев. \r\nСпоред него това променя ситуацията. „Добивът на волфрам може и да е важен за някого, но за мен като кмет на СПА столицата на Балканите са по-важни животът и здравето на  моите съграждани. Защото е очевидно, че при учредяването на концесията  не всички обстоятелства свързани с живота и здравето на хората са били  реално оценени и дори са укрити особено важни факти, обстоятелства и стратегически съоръжения, за чието присъствие в концесионната площ не се споменава нито дума. За всички непредубедени хора е ясно, че договорът за концесия трябва да бъде преразгледан в светлината на новите обстоятелства, за да бъдат защитени преди всичко хората. Родопите са планина богата на руди, има  родопски градове известни с това че са център на рудодобива. Велинград обаче, е известен в България и по света, не с рудодобив, а с лековитата си вода и чистата си природа. Ние няма да допуснем на територията на общината да има добив на волфрам и ви молим да подкрепите нашата справедлива кауза“, каза също д-р Коев.\r\nВаня НИКОЛОВА", "date": "2017.09.04", "title": "Д-р Костадин Коев, кмет на Велинград: За мен животът и здравето на жителите на общината са по-важни от добива на волфрам"}
{"url": "http://www.focus-news.net/news/2017/09/04/2432397/sport-fernando-alonso-stana-pocheten-poslanik-na-futbolniya-klub-real-madrid.html", "text": "Испанският пилот от Формула 1 от „Макларън“ Фернандо Алонсо стана почетен посланик на футболния клуб Реал Мадрид.\r\nСпоред президента на Реал Флорентино Перес състезателят олицетворява всички качества, които са идеали на отбора.  Виктор Турмаков", "date": "2017.09.04", "title": "Спорт: Фернандо Алонсо стана почетен посланик на футболния клуб Реал Мадрид"}
{"url": "http://www.focus-news.net/news/2017/09/04/2432398/alsat-m-makedoniya-srabskiyat-ministar-na-obrazovanieto-ne-be-dopusnat-na-teritoriyata-na-kosovo.html", "text": "Министърът на образованието на Сърбия Младен Шарчевич и директорът на Канцлеларията за Косово и Метохия Марко Гурич не бяха допуснати на територията на Косово в понеделник, предава скопският телевизионен канал „Алсат-М“ , като се позовава на данни от властите в Белград.\r\nДвамата сръбски политици е трябвало да участват в събитие в Студентския център в Косовска Митровица, но са спрени от косовските власти при преминаването на ГКПП „Ярине“.Тереза Герова", "date": "2017.09.04", "title": "„Алсат-М“ (Македония): Сръбският министър на образованието не бе допуснат на територията на Косово"}
{"url": "http://www.focus-news.net/news/2017/09/04/2432399/stanka-ivanova-obshtinski-detski-kompleks-petrich-zhitelite-na-grada-narekoha-kompleksa-shkola-za-talanti-detski-svyat-na-radostta.html", "text": "Жителите на града нарекоха Общински детски комплекс (ОДК)-Петрич – Школа за таланти, детски свят на радостта. Това каза в предаването „Петрич – древен и вековечен“ по Радио „Фокус“-Пирин Станка Иванова, директор на Общински детски комплекс-Петрич. По думите й комплексът съществува в настоящата си форма от 1994 година, когато е бил преименуван от Център за работа с деца на Общински детски комплекс. Тя уточни, че през миналата година с новия Закон за предучилищно и училищно образование по смисъла на чл. 49 от закона, комплексът е бил преименуван в Център за подкрепа на личностното развитие, като основната му дейност е свързана с развитие на интересите, способностите, компетентностите и изявата на децата в областта на науката, технологиите, изкуствата и спорта. Станка Иванова посочи, че Общинският детски комплекс започва работа на 1 октомври всяка година и продължава до 31 август.\r\nТя каза още, че Общински детски комплекс-Петрич работи в 3 направления – „Наука и техника“, „Изкуство“ и „Спорт“. „В направление „Наука и техника“ изключителни изяви на много високо и международно ниво постигат учениците от клуб „Еврика“ с ръководител Христо Павлов. Освен към този клуб съществуват няколко школи: школа за забавен експеримент; школа за приложна химия; няколко школи по изобразително изкуство; школа по витраж; школа „Цветни отблясъци“ и предучилищен клас. Цялата дейност в този клуб е съсредоточена най-вече в обхващане на децата, занимаващи се най-вече в областта на науката и техниката. Този клуб предизвиква голям интерес с опитите и наблюдението с микроскопи и различни дейности, които занимават децата през свободното им време и развиват творческото мислене“, посочи тя. \r\nСтанка Иванова допълни, че друг клуб, който е много популярен за Общината, е клуб „Родолюбие“, който съществува от основаването на комплекса през 1994 година. По думите й той се развива много добре, като най-известните школи в него са: школа за народни занаяти „Сръчни ръце“, школа „Пътешественик“, школа за християнски ценности и традиции, и историческо студио „Обичам България“. Тя обясни, че основната дейност на клуб „Родолюбие“ с ръководител Анета Хаджиева, е съсредоточена към възпитаване на децата в любов към България, на родолюбиво чувство, в най-ранна детска възраст, чрез пресъздаване на обичаи, както и посещение на много забележителности в България, и също така участие в много събития, които Общината. \r\nСтанка Иванова добави, че към ОДК работи още един клуб, към който се проявява силен интерес - Детски младежки парламент, който също се ръководи от Анета Хаджиева, която има юридическо образование, освен специалност „История“. Иванова отбеляза, че в този клуб децата се обучават на гражданско възпитание.\r\nНатали СТЕФАНОВА", "date": "2017.09.04", "title": "Станка Иванова, Общински детски комплекс-Петрич: Жителите на града нарекоха комплекса - школа за таланти, детски свят на радостта"}
{"url": "http://www.focus-news.net/news/2017/09/04/2432400/pozhar-e-goryal-v-apartament-v-stolichniya-kv-manastirski-livadi.html", "text": "Столични пожарникари потушиха пожар, възникнал в апартамент в кв.“Манастирски ливади“, съобщиха от пресцентъра на МВР. Сигнал за пожар, възникнал в апартамент на петия етаж на жилищна кооперация на ул. “Шарл Шампо“, бил подаден в 15.20 часа. На място веднага са изпратени два пожарни автомобила със спасителни екипи, както и специализиран автомобил за спешна помощ. Пристигналите на място спасители са установили, че дете, което е било в жилището, е успяло да излезе, без да пострада. Превантивно са били евакуирани хората, които по това време са били в кооперацията. Огънят е потушен за кратко време, по първоначална информация няма засегнати други апартаменти, тепърва ще се установяват и причините за възникналия инцидент.", "date": "2017.09.04", "title": "Пожар е горял в апартамент в столичния кв. “Манастирски ливади“"}
{"url": "http://www.focus-news.net/news/2017/09/04/2432401/sport-sami-kedira-podari-12-hil-bileti-za-macha-germaniya-norvegiya-na-detsa-ot-semeystva-s-niski-dohodi.html", "text": "Полузащитникът на германския национален отбор по футбол Сами Кедира купи 1,2 хил. билета за мача от квалификационния рунд за Мондиал 2018 срещу отбора на Норвегия.\r\nКедира е предал закупените билети на благотворителни организации, които да ги подарят на деца от семейства с ниски доходи, става ясно от съобщение, публикувано на официалната страница на Германския футболен съюз.\r\nСрещата ще се играе тази вечер от 21:45 часа на статион „Мерцедес Бенц Арена“ в Берлин.", "date": "2017.09.04", "title": "Спорт: Сами Кедира подари 1,2 хил. билети за мача Германия-Норвегия на деца от семейства с ниски доходи"}
{"url": "http://www.focus-news.net/news/2017/09/04/2432402/glavniyat-prokuror-sotir-tsatsarov-okrazhna-prokuratura-plovdiv-poema-ubiystvoto-vav-vinogradets-zaradi-samneniya-za-pristrastnost-na-prokuror-ot-pazardzhik.html", "text": "С оглед изказванията на близките на убития при частно празненство в село Виноградец 47-годишен мъж за добри приятелски отношения между ръководителят на Районна прокуратура – Пазарджик Георги Кацаров и председателят на Общинския съвет в Септември и притежател на пистолета - Лазар Влайков, с постановление на главния прокурор на Република България Сотир Цацаров разследването ще бъде поето от Окръжна прокуратура – Пловдив. Това съобщи на извънреден брифинг в Пазарджик главният прокурор Сотир Цацаров, предаде репортер на Радио „Фокус“ – Пазарджик. „Току-що бе извършена координация с Апелативния прокурор в Пловдив. Въз основа на предадените натривки за барутни частици от разследващия полицай - от починалия, от детето и от Лазар Влайков, до дни ще бъдат изготвени резултатите от Националния институт по криминалистика и криминология. Две са версиите – 6-годишно дете е стреляло и лицето, което притежава пистолета – Лазар Влайков- е произвел фаталния изстрел“, уточни Цацаров. Той каза също, че вече са изискани разпечатки от мобилните телефони на празнуващите във фаталната вечер. Телефоните са иззети, за да бъдат проверени. „Все още не са снети показания от районния прокурор Георги Кацаров за отношенията му с Лазар Влайков. Той ще бъде разпитан възможно най-бързо в качеството му на свидетел. В телефонен разговор с мен той каза, че с Влайков имат добри лични отношения, но не и професионални и че за последно са се чули преди 1 месец. Разследването към момента се наблюдава от окръжния прокурор Васил Малинов“, допълни Цацаров.\r\nАлбена ЖИЛЕКОВА", "date": "2017.09.04", "title": "Главният прокурор Сотир Цацаров: Окръжна прокуратура-Пловдив поема убийството във Виноградец заради съмнения за пристрастност на прокурор от Пазарджик"}
{"url": "http://www.focus-news.net/news/2017/09/04/2432403/reuters-siriyskata-armiya-i-neynite-sayuznitsi-se-namirat-edva-na-tri-kilometra-ot-deir-ez-zor.html", "text": "Сирийската армия и съюзните ѝ сили се намират на около три километра от обсадения от „Ислямска държава“, контролиран от правителството, град Деир ез Зор, предаде  Reuters, позовавайки се на местни медии.\r\nПробивайки си път през линиите на джихадистите, армията и съюзниците ѝ скоро ще успеят да разкъсат обсадата на града, разположен на река Ефрат, където „Ислямска държава“ блокира от години армейския гарнизон и 93 хил. цивилни.  Виктор Турмаков", "date": "2017.09.04", "title": "Reuters: Сирийската армия и нейните съюзници се намират едва на три километра от Деир ез Зор"}
{"url": "http://www.focus-news.net/news/2017/09/04/2432404/lovech-okrazhnata-prokuratura-razsledva-intsidenta-na-stadion-v-s-gradezhnitsa-pri-koyto-zagina-dete.html", "text": "Окръжна прокуратура – Ловеч образува досъдебно производство във връзка с инцидента на стадион в тетевенското село Градежница, при който 12-годишно момче е пострадало при преместване на подвижна метална футболна врата, в резултата на което е настъпила смъртта му. Досъдебното производство е по чл.115 НК. Това съобщиха от пресцентъра на Апелативна прокуратура - Велико Търново.\r\nПод ръководството на Окръжна прокуратура – Ловеч се извършват следствените действията за изясняване на причините за инцидента, изяснява се стопанинът на спортното съоръжение, извършват се огледи и разпити на свидетели.\r\nРайонна прокуратура – Тетевен се е самосезирала във връзка с инцидента на територията на стадион в с. Градежница, Ловешка област и пострадало дете, вследствие на който детето е  починало. На осн. чл. 145, ал.1, т.3 и т.6 от ЗСВ е възложена проверка на кмета на Община Тетевен и Община Ябланица с оглед изпълнение на задълженията на общинските администрации, съгласно разпоредбите на НАРЕДБА № 1/2009 г. За условията и реда за устройство и безопасност на площадките за игра. \tВ хода на същата следва да се изготви списък на площадките за игра и стопанисващите ги лица. Да се установи спазен ли е редът за устройството и безопасността на обществено достъпните площадки за игра, разположени на открито и на закрито, в т.ч. изискванията за безопасното им ползване, поддържането и контрола, съгласно изискванията на Наредбата. Да се изготви справка за всички действия, извършени от Общините в изпълнение на разпоредбите на чл.66 – чл.71 от Наредбата за 2016г. и 2017г. Да бъдат огледани и проверени всички съществуващи площадки, като се констатират, укрепят или отстранят всички потенциално опасни съоръжения.", "date": "2017.09.04", "title": "Ловеч: Окръжната прокуратура разследва инцидента на стадион в с. Градежница, при който загина дете"}
{"url": "http://www.focus-news.net/news/2017/09/04/2432405/mohamad-ibrahim-gubernator-na-deir-ez-zor-v-grada-praznuvat-zaradi-napredvaneto-na-siriyskata-armiya.html", "text": "Губернаторът на сирийската  провинция Деир ез Зор Мохамад Ибрахим съобщи, че след повече от три години обсада, жителите на едноименния град с нетърпение чакат пробиването на блокадата и следят отблизо победите на сирийската армия в селските райони, предаде SANA.\r\nВ официално свое заявление губернаторът посочи, че в неделя в града е имало празненства заради напредването на сирийската армия към покрайнините на обсадения град. „Жителите на пострадалия от войната град издържаха липса на храна,  ежедневни терористични атаки, минометен обстрел, да не споменаваме саможертвата на мъчениците в града, които загинаха в отбрана на родината“, посочи той.\r\n „Но днес ние сме изпълнени с радост и чакаме да посрещнем героите от армията, които ще пробият обсадата“, добави той. Виктор Турмаков", "date": "2017.09.04", "title": "Мохамад Ибрахим, губернатор на Деир ез Зор: В града празнуват заради напредването на сирийската армия"}
{"url": "http://www.focus-news.net/news/2017/09/04/2432406/yambol-obshtinata-organizira-tarzhestveno-chestvane-na-6-septemvri-denya-na-saedinenieto.html", "text": "Община Ямбол организира тържествено честване на 6 септември – Деня на Съединението, съобщиха от пресцентъра на Общината. Отбелязването на 132-рата годишнина от Съединението на Княжество България с Източна Румелия ще започне от 10.10 часа с изпълнения на Ямболския духов оркестър на площада пред община Ямбол. \r\nВ 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. В ритуала ще участва представителна военна част на Ямболския гарнизон. \r\nЧестването на Съединението ще продължи с шествие по ул. „Г. С. Раковски” – пл. „Освобождение” - ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2017.09.04", "title": "Ямбол: Общината организира тържествено честване на 6 септември – Деня на Съединението"}
{"url": "http://www.focus-news.net/news/2017/09/04/2432407/kyustendil-dosadebno-proizvodstvo-e-zapochnato-sreshtu-56-godishniya-mazh-ot-dupnitsa-ot-chiyto-dom-sa-izzeti-9-nezakonni-orazhiya.html", "text": "Досъдебно производство за незаконно притежание на оръжие е започнато срещу 56-годишния мъж от Дупница. Това съобщиха за Радио „Фокус” – Кюстендил от Районна прокуратура – Дупница. Производството е по чл. 339, ал. 1 от Наказателния кодекс. То е образувано за това, че в апартамента си на улица „Орлинска” в града Н. Костов е държал 9 огнестрелни оръжия – осем пистолета от различни марки, една пушка и 600 боеприпаса, без да има за това надлежно разрешение. Законът предвижда за това деяние наказание от две до осем години лишаване от свобода. По делото има данни за произведени изстрели във въздуха, като до момента няма събрани доказателства за прицелна стрелба по някого. Прокуратурата няма да иска налагане на мярка „Задържане под стража”, защото мъжът е с чисто съдебно минало и не са налице данни, че има опасност той да са укрие или да извърши друго престъпление.\r\nВенцеслав ИЛЧЕВ", "date": "2017.09.04", "title": "Кюстендил: Досъдебно производство е започнато срещу 56-годишния мъж от Дупница, от чийто дом са иззети 9 незаконни оръжия"}
{"url": "http://www.focus-news.net/news/2017/09/04/2432408/varna-29-godishniyat-martin-t-koyto-otvleche-nepalnoletno-momiche-ostava-v-aresta.html", "text": "29-годишният Мартин Т. е с мярка за неотклонение „Задържане под стража“ с определение на Варненския районен съд, с което е било уважено искането на Районната прокуратура във Варна. Той бил привлечен като обвиняем за противозаконно лишаване от свобода на непълнолетно момиче – престъпление по член 142а, ал. 3 от НК и с постановление на прокурор в Районната прокуратура е бил задържан първоначално за срок до 72 часа.  Това съобщиха от пресцентъра на Апелативна прокуратура - Варна. \r\nНа 31 август 2017 г. по сигнал, че мъж държи против волята му непълнолетно момиче, са предприети незабавни процесуално-следствени действия. Като извършител на деянието е установен 29-годишният Мартин Т. \r\nСправка по делото показала, че той е обвиняем и за държане на наркотични вещества. По това досъдебно производство му била наложена от съда мярка за неотклонение „Домашен арест“. Многократните проверки на адреса установили, че Мартин нарушава забраната да не напуска дома си. \r\nОбвиненият за противозаконното лишаване от свобода на непълнолетното момиче е осъждан многократно. Определението на Варненския районен съд, с което му е наложена мярка за неотклонение „Задържане под стража“ подлежи на обжалване пред Варненския окръжен съд.", "date": "2017.09.04", "title": "Варна: 29-годишният Мартин Т., който отвлече непълнолетно момиче, остава в ареста"}
{"url": "http://www.focus-news.net/news/2017/09/04/2432409/vasil-malinov-okrazhen-prokuror-na-pazardzhik-shte-bade-izvarsheno-prerazglezhdane-na-prekratenite-dve-dosadebni-proizvodstva-sreshtu-lazar-vlaykov.html", "text": "Първо ще изчакаме разпита на 6-годишното дете, за което има съмнения, че е произвело смъртоносния изстрел на частното празненство в село Виноградец, където загина 47-годишен мъж, и ще преценим резултатите по делото и това налага ли се задържане на някое от лицата по случая, съобщи на извънреден брифинг окръжният прокурор на Пазарджик Васил Малинов, предаде репортер на Радио „Фокус“ – Пазарджик. По думи на Малинов председателят на Общинския съвет в Септември Лазар Влайков, който е собственик на оръжието, има две стари досъдебни производства - през 2008 и през 2013 година. По нареждане на главния прокурор Сотир Цацаров ще бъдат извършени преразглеждане и ревизия на прекратените производства срещу Влайков.\r\n„И двете производства касаят нанасяне на средни телесни повреди. За първото е прието, че е нанесена следна телесна повреда при афект, а за другото – нанесена е средна телесна повреда с оглед превишаване пределите на неизбежна самоотбрана. Едното е гледано от Районната прокуратура във Велинград, а другото - от тази в Пазарджик. Второто производство е прекратено заради липса на тъжба от страна на пострадалото лице.  \r\nАлбена ЖИЛЕКОВА", "date": "2017.09.04", "title": "Васил Малинов, окръжен прокурор на Пазарджик: Ще бъде извършено преразглеждане на прекратените две досъдебни производства срещу Лазар Влайков"}
{"url": "http://www.focus-news.net/news/2017/09/04/2432410/darzhavniyat-glava-rumen-radev-shte-uchastva-v-tarzhestvenoto-otbelyazvane-na-132-godini-ot-saedinenieto-na-balgariya.html", "text": "На 6 септември, сряда, президентът Румен Радев ще посети Пловдив, където ще участва в честванията по повод 132-ата годишнина от Съединението на Княжество България и Източна Румелия. Това съобщиха от прессекретариата на държавния глава.\r\nВечерта държавният глава ще участва в тържествената церемония на площад „Съединение“. Той ще произнесе слово.", "date": "2017.09.04", "title": "Държавният глава Румен Радев ще участва в тържественото отбелязване на 132 години от Съединението на България"}
{"url": "http://www.focus-news.net/news/2017/09/04/2432411/hurriyet-opozitsionnata-partiya-na-natsionalnoto-dvizhenie-zayavi-che-shte-podkrepya-pravitelstvoto-na-turtsiya-po-tri-vaprosa.html", "text": "Опозиционната турска Партия на националното движение ще подкрепя управляващата Партия на справедливостта и развитието по три въпроса – борбата срещу тероризма, външната политика и промените в конституцията, пише   Hurriyet.\r\n„Първо-борбата срещу тероризма. Партията е подкрепяла и ще продължи да я подкрепя до край борбата срещу тероризма“, заяви заместник-председателят на партията Мевлют Каракайъ. Той добави, че външната политика е друг въпрос, по който ПНД подкрепя правителството. \r\n„Нашата гледна точка относно външната политика може да се различава от перспективите на другите политически партии. Ние искаме да изразим това, че сме извънредно горди от това различие, защото има само една Турция“, добави той без да уточни. \r\nТой добави също така, че партията му ще подкрепи правителството в усилията му да измени законите по административните изменения като част от промените в конституцията, приети на референдума от 16 април.  Виктор Турмаков", "date": "2017.09.04", "title": "Hurriyet: Опозиционната Партия на националното движение заяви, че ще подкрепя правителството на Турция по три въпроса"}
{"url": "http://www.focus-news.net/news/2017/09/04/2432412/veliko-tarnovo-s-voenen-ritual-gradat-shte-otbelezhi-godishninata-ot-saedinenieto.html", "text": "С военен ритуал във Велико Търново ще бъде отбелязана 132-годишнината от Съединението на България – 6 септември. Честванията започват в 10,30 часа пред сградата на Общината с издигане на знамената на България, на града и на Европейския съюз. Слово за един от най-значимите държавнически актове в новата българска история и голямата роля на родолюбивите търновци в организацията на Съединението ще произнесе кметът на Даниел Панов. Това съобщиха от пресцентъра на Община Велико Търново.\r\nС литературна композиция възпитаници на Природо-математическата гимназия „Васил Друмев“ ще оценят значението на обединението между Княжество България и Източна Румелия.\r\nВ 10,50 часа пред паметника \"Майка България\" великотърновският митрополит Григорий ще отслужи благослов. Отново с военен ритуал официалните лица, жители и гости на Велико Търново ще изразят признателността си към българските герои, като поднесат венци и цветя. В 11,15 часа покрай паметника и по главната улица „Васил Левски“ почетният караул на Национален военен университет „Васил Левски“ ще премине в тържествен марш. \r\nЧестването налага въвеждането на временна организация на движението. От 9,45 до 11,30 часа затворени за движение ще бъде улица „Васил Левски“, в участъка от кръстовището с ул. „Бачо Киро“ до пресечката с улица „Христо Ботев. Автобусите по линиите на обществения транспорт няма да обслужват спирките „Община“ и „МДТ Константин Кисимов“ в този период. Те ще използват обходен маршрут по улиците „Христо Ботев“, „Седми юли“ и „Бачо Киро“.\r\nПо случай Деня на Съединението на България, подарък за всички жители и гости на Велико Търново ще бъде безплатната прожекция на аудиовизуалния спектакъл „Царевград Търнов – звук и светлина“. Шоуто ще започне в 21,30 часа и ще може да бъде наблюдавано от площад „Цар Асен I”. За гарантиране на сигурността на присъстващите площадът пред Царевец и прилежащите към него улици ще бъдат затворени за движение за времето от 21,15 до 22,00 часа.", "date": "2017.09.04", "title": "Велико Търново: С военен ритуал градът ще отбележи годишнината от Съединението"}
{"url": "http://www.focus-news.net/news/2017/09/04/2432413/obshtina-yambol-pri-izklyuchitelno-golyam-interes-premina-letniyat-filmov-festival.html", "text": "При изключително голям интерес премина летният филмов фестивал в Ямбол. Хиляди зрители гледаха култовите ленти, които се въртяха в лятното кино в града. Това съобщиха от пресцентъра на Община Ямбол.\r\nЗа четвърта поредна година жителите и гостите на Ямбол имаха възможността да гледат безплатни прожекции на филми през целия ваканционен сезон. Летният филмов маратон започна от 1 юли и в продължение на 10 поредни съботи представи селекция на заглавия от последните издания на София филм фест с наградени и номинирани филми от престижни международни кино фестивали.\r\nЛятното кино в Ямбол изненада тази година зрителите и с ново предизвикателство - селекция от едни от най-добрите български филми. Прожекциите предложиха в петъчните вечери незабравими емоции с обичаните златни класики, носещи спомени на поколения българи.\r\nЛятното кино бе възстановено от Община Ямбол през 2014 година след десетилетия на забвение. След четири поредни успешни сезона, лятното кино отново е неизменна част от културния живот в града. Тазгодишната специална селекция от български и чуждестранни заглавия постигна целта си да донесе наслада на почитателите на седмото изкуство и да провокира допълнителен интерес към качествени филмови продукции.", "date": "2017.09.04", "title": "Община Ямбол: При изключително голям интерес премина летният филмов фестивал"}
{"url": "http://www.focus-news.net/news/2017/09/04/2432414/stanka-ivanova-obshtinski-detski-kompleks-petrich-v-klub-zeleni-patruli-v-sportnoto-napravlenie-na-kompleksa-funktsionirat-2-shkoli.html", "text": "В клуб „Зелени патрули“ в спортното направление на Общински детски комплекс (ОДК)-Петрич функционират 2 школи – „Скаути орлетата“ и „Екологичен калейдоскоп“. Това каза в предаването „Петрич – древен и вековечен“ по Радио „Фокус“-Пиринб> Станка Иванова, директор на комплекса. Тя посочи, че клубът възпитава децата в любов и грижи за опазване на природата, а освен това много им помага в опознаването на природните забележителности в региона и на национално ниво. \r\n„Клубовете, които работят във второто направление - „Художествена дейност“, са няколко. Един от тях е клуб по народни танци „Гергьовче“, който на този етап се ръководи от г-жа Вера Георгиева. Тук има и 6 групи - от най-малките деца до най-големите деца. Представителният състав е от най-голямата ни група - с най-големите деца. Този състав се представя на изключително престижни форуми – от общински и национални до международни фолклорни събития“, допълни Иванова. \r\nТя отбеляза, че друг клуб е музикалният, с ръководител Велик Дайреджиев, който е също е от 1998 година и тази учебна година ще отбележи 20 години от съществуването си. По думите й клубът има няколко студия – вокални групи „Минипатиланско царство“ и „Патиланско царство“, вокално студио Хор на момчетата, вокална формация „Форте“, школа за перкусии и китара. Тя обясни, че в този клуб работата е изключително сериозна, защото в него се обучават деца, които представят Общински детски комплекс-Петрич на изключително много форуми. Иванова подчерта, че този клуб е донесъл много медали и купи на комплекса. \r\n„Друг клуб, който се развива, е Куклен театър „Радостина“, чиито ръководител съм аз. Имаме една група, която работи най-вече в областта на кукленото театрално изкуство. Както се подразбира, това е малкият свят на децата, свързан с игрите, и е чудесна възможност за многостранното развитие на децата, като носи много удовлетвореност от постигнатото“, каза още Станка Иванова. \r\nПо думите й много добре се развива театралното изкуство в ОДК-Петрич и чрез Младежки театър „Маските“, с ръководител Зорка Вълчева, към който се развиват школите Детски театър „Палечка“, театралните студиа „Мъничета“, „Бърборино“, „Адаптация“ и „Известните“. Тя посочи, че децата се учат сами да изработват малки куклички и играчки, като освен това пресъздават различни етюди. „Най-голямото ни постижение е миналата година, когато на сцената беше представен театърът „Вампир“ на най-голямата ни група. Тази постановка бе представена и на Международния фестивал „Млади таланти“ и получи голяма награда, както и творческа ваканция, която бе награда от Националния дворец на децата и Министерството на образованието“, посочи Иванова.\r\nНатали СТЕФАНОВА", "date": "2017.09.04", "title": "Станка Иванова, Общински детски комплекс-Петрич: В клуб „Зелени патрули“ в спортното направление на комплекса функционират 2 школи"}
{"url": "http://www.focus-news.net/news/2017/09/04/2432415/afp-yaponiya-prizova-oon-kam-nova-rezolyutsiya-sas-sanktsii-sreshtu-severna-koreya.html", "text": "Япония призова Съвета за сигурност на ООН да излезе с проекторезолюция за нови санкции срещу Северна Корея заради шестото ѝ ядрено изпитание, предаде  AFP.\r\n„Не можем да губил повече време“, заяви постоянният представител на Япония в ООН Коро Бешо преди извънредната среща на Съвета за сигурност. „Северна Корея трябва да усети натиск. Ако продължат по този път ще има последствия“, добави той.  Виктор Турмаков", "date": "2017.09.04", "title": "AFP: Япония призова ООН към нова резолюция със санкции срещу Северна Корея"}
{"url": "http://www.focus-news.net/news/2017/09/04/2432416/vitseprezidentat-iliyana-yotova-shte-poseti-s-odarne-v-oblast-pleven-i-gr-opaka-v-oblast-targovishte.html", "text": "На 5 септември вицепрезидентът Илияна Йотова ще посети с. Одърне, област Плевен, където ще разговаря с кмета на населеното място, съобщиха от прессекретариата на държавния глава. Илияна Йотова ще присъства и на панихида в храм „Св. Параскева“, тя ще произнесе слово по повод откриването на паметна плоча на загиналите през войните 1912 – 1945 г. от с. Одърне, където ще бъдат поднесени венци и цветя.   \r\nПо-късно вицепрезидентът ще посети гр. Опака, област Търговище. Илияна Йотова ще се срещне с кмета в сградата на общината. След това ще посети читалище „Пробуда - 1922“, където ще разгледа изложба и ще разговаря с жители и гости на града. По-късно вицепрезидентът ще приветства жителите по повод празника на гр. Опака.", "date": "2017.09.04", "title": "Вицепрезидентът Илияна Йотова ще посети с. Одърне в област Плевен и гр. Опака в област Търговище"}
{"url": "http://www.focus-news.net/news/2017/09/04/2432417/predsedatelyat-na-narodnoto-sabranie-dimitar-glavchev-shte-prisastva-na-tarzhestvenata-zarya-proverka-v-grad-saedinenie-po-sluchay-132-rata-godishnina-ot-saedinenieto.html", "text": "Председателят на Народното събрание Димитър Главчев ще присъства на 5 септември 2017 г., в 20.30 часа на тържествената заря-проверка в град Съединение по случай 132-рата годишнина от Съединението на Княжество България и Източна Румелия. Това съобщиха от пресцентъра на Народното събрание.\r\nНа площад “Съединение” Димитър Главчев ще приеме строя и ще поздрави почетните роти на Българската армия. Председателят на парламента ще приветства жителите и гостите на града по повод годишнината.   \r\nВ 19.30 часа той ще присъства на панихида в памет на голямоконарците – участници в Съединението в църквата „Св. Атанасий“. За отбелязването на годишнината ще бъде изнесено знамето на голямоконарската чета и с литийно шествие ще бъде пренесено до площад “Съединение”.", "date": "2017.09.04", "title": "Председателят на Народното събрание Димитър Главчев ще присъства на тържествената заря-проверка в град Съединение по случай 132-рата годишнина от Съединението"}
{"url": "http://www.focus-news.net/news/2017/09/04/2432418/reuters-velikobritaniya-e-gotova-da-uskori-pregovorite-za-brekzit.html", "text": "Прессекретар на британския министър-председател Тереза Мей съобщи, че страната е готова да ускори преговорите за Брекзит с ЕС, но и че по въпроса все още нищо не е постигнато на официално равнище, предаде  Reuters.\r\nСлед края на новия кръг преговори от миналата седмица представителите на ЕС съобщиха, че прогресът е по-малък от необходимото за придвижването на преговорите от въпросите, свързани с „развода“ към дискусията за бъдещите отношения между Великобритания и Съюза. \r\n„Готови сме да ускорим преговорите. Все още няма официално споразумение по нищо, но това е нещо, което можем да обсъдим“, заяви прессекретарят. „Обикновено при преговорите докато времето тече и скоростта им се увеличава“, добави той. Виктор Турмаков", "date": "2017.09.04", "title": "Reuters: Великобритания е готова да ускори преговорите за Брекзит"}
{"url": "http://www.focus-news.net/news/2017/09/04/2432419/pazardzhik-stotitsi-zhiteli-na-velingrad-se-obyaviha-protiv-otvaryaneto-na-volframova-mina-kray-grada.html", "text": "Във Велинград се проведе среща по повод волфрамовата мина край града, на която присъстваха заместник-председателят на ПП ГЕРБ Цветан Цветанов, министърът на околната среда и водите Нено Димов, народни представители от ГЕРБ, кметът на Община Велинград д-р Костадин Коев, председателят на Общинския съвет в града Бельо Мандраджиев и много граждани, предаде репортер на Радио „Фокус“ – Пазарджик Стотици жители на града се обявиха против отварянето на волфрамова мина там. В препълнената зала на община Велинград прозвучаха различни мнения, обединени от една кауза – за защита развитието на туризма в града и общината. \r\n„Ще работя за баланс  в името на това максимален  брой хора да живеят по-добре. Тук съм да гарантирам, че МОСВ ще гарантира този баланс така, че хората и бизнеса в града да не пострадат. Тази история започва през 2009 година. МОСВ се е опитала да прекрати ОВОС за съжаление след съдебно жалене сме принудени да продължим. На 27 септември ще се гледа ОВОС във Велинград, на 28 август бяха обявени пред  Басейносва дирекция Пловдив, вододайните зони 1 и 2. Те гарантират чистотата на водата и забраняват каквато и да е дейност“, каза министър Нено Димов. \r\n„Няма да допуснем да се реализира концесия за добив на волфрам на територията на община Велинград. За всеки непредубеден човек е ясно, че тя е вредна за общината, посочи кметът на Велинград д-р Костадин Коев. Той поиска от Цветан Цветанов съдействие за промяна на концесионния договор и настоя пред министър Ненов, МОСВ да сезира Министерство на енергетиката, което да промени концесионния договор въз основа на това, че водата в обсега на мината вече не е за санитарно-хигиенни нужди, а за питейно–битови цели. \"75% от водата на тези водохващания е за Велинград, а останалите 25% се изпращат към Ракитов\"о, обоснова се Коев. \r\nПозицията му бе подкрепена и от председателя на Общинския съвет във Велинград Бельо Мандраджиев, от представители на бизнеса, от стотиците жители на града, присъстващи в залата, които отказаха да чуят позицията на Сдружение в защита на волфрамовата мина и започнаха да скандират „Довиждане“. След намесата на Цветан Цветанов, представителят на сдружението успя да изложи своята гледна точка. „Важно е да изслушаме и двете позиции, да чуем и другата гледна точка“, каза ще Цветанов.\r\nВаня НИКОЛОВА", "date": "2017.09.04", "title": "Пазарджик: Стотици жители на Велинград се обявиха против отварянето на волфрамова мина край града"}
{"url": "http://www.focus-news.net/news/2017/09/04/2432420/api-vazstanoveno-e-dvizhenieto-prez-prohoda-na-republikata.html", "text": "Възстановено е движението през Прохода на Републиката. Това съобщиха от пресцентъра на Агенция \"Пътна инфраструктура\".", "date": "2017.09.04", "title": "АПИ: Възстановено е движението през Прохода на Републиката"}
{"url": "http://www.focus-news.net/news/2017/09/04/2432421/34-mln-lv-ot-fond-solidarnost-sa-vlozheni-za-vazstanovyavane-na-shteti-v-chetiri-obshtini-na-oblast-vratsa.html", "text": "Малко над 3,4 млн.лв., отпуснати от фонд „Солидарност” по второто заявление за финансова подкрепа,  са вложени в област Враца за възстановяване на щетите в общините Мизия, Бяла Слатина, Враца и Мездра, причинени от наводненията през 2014 г. С отпуснатите средства са възстановени обекти от транспортната и водоснабдителната инфраструктура, пострадали от наводненията на 31 юли. Това съобщиха от пресцентъра на МРРБ.\r\nПо проекта на община Мизия, най-пострадалата община от бедствието, беше възстановена проводимостта на река Скът, като за целта са иззети над 98 хил. куб.м наноси от коритото на реката. Общо верифицираните и изплатени средства по четирите проекта са над 3,46 млн. лв., които представляват близо 90% от предоставената помощ от Европейската комисия в размер на 3,88 млн. лв.\r\nРезултатите от изпълнението на операциите за възстановяване бяха отчетени от Националния координатор на помощта от фонд „Солидарност“ на ЕС в подаден доклад до ЕК през месец август 2017 г. \r\nДо 1 декември т.г. предстои да бъде подаден и доклад за изпълнението на помощта, предоставена за възстановяване на щетите от бедствието във връзка с тежките зимни условия от края на месец януари 2015 г.\r\nКато страна-членка на Европейския съюз, България има право да получи подкрепа от фонд „Солидарност” за преодоляване на последиците от природни бедствия. До момента България е кандидатствала с три заявления пред Европейската комисия за отпускане на безвъзмездна финансова помощ по фонд „Солидарност”. Трите заявления са одобрени от ЕК, като отпуснатата помощ възлиза на общо 36 млн. лв. Одобрени за финансиране са общо 44 проекта за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г.", "date": "2017.09.04", "title": "3,4 млн. лв. от фонд „Солидарност“ са вложени за възстановяване на щети в четири общини на област Враца"}
{"url": "http://www.focus-news.net/news/2017/09/04/2432422/komisar-toshko-barzilov-pbzn-napalno-e-lokaliziran-pozharat-v-oblast-yambol-spryano-e-razvitieto-mu-no-se-doizgasyavat-otdelni-ognishta.html", "text": "От обяд пожарът е ограничен напълно по всички страни. Това каза за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). „В момента се изгасяват в дълбочина отделни огнища и се пази да не се развие наново. Засега всичко е нормално. Екипите са на място. Булдозерът работеше допреди малко. Служителите от горското са все още там, както и местно население от около 50 човека“, заяви комисар Бързилов. По думите му пожарът е локализиран напълно и е спряно развитието му, но се доизгасяват отделни огнища. „Това може да продължи и утре, всичко зависи от времето. На настоящия етап няма опасност за населението, пожарът е под контрол. Пожарът ще се охранява и през нощта от екипи на пожарната и горското. Там от време-на време се явява вятър, който може да го разпали“, допълни той. \r\nКомисар Тошко Бързилов коментира още, че в останалата част от страната има само малки пожари, като повечето са на сухи треви и храсти. „В момента имаме 26 такива сигнала, които се отработват. Своевременно са пратени сили и средства. На настоящия етап нямаме данни за развитие на големи пожари“, успокои комисар Тошко Бързилов.\r\nЛюба АЛЕКСИЕВА", "date": "2017.09.04", "title": "Комисар Тошко Бързилов, ПБЗН: Напълно е локализиран пожарът в област Ямбол, спряно е развитието му, но се доизгасяват отделни огнища"}
{"url": "http://www.focus-news.net/news/2017/09/04/2432423/ilko-stoyanov-zam-kmet-na-obshtina-petrich-obshtinata-raboti-po-proekt-zelena-pompa-po-programata-za-transgranichno-satrudnichestvo.html", "text": "Община Петрич работи по проект „Зелена помпа“ по програмата за трансгранично сътрудничество. Това каза в предаването „Петрич – древен и вековечен“ по Радио „Фокус“-Пирин Илко Стоянов, зам.-кмет на Община Петрич. Той обясни, че този проект е насочен към околната среда и към особено актуалния проблем с водите, като ще бъде изградена пилотна инсталация за използване на питеен ресурс. По думите му Община Петрич работи по проекта съвместно с Югозападен университет „Неофит Рилски“ в Благоевград, университет „Аристотел“ в Солун, Технологичен институт „Централна Македония“, Технологичен институт „Източна Македония“ и Община Пилея. Илко Стоянов отбеляза, че целият проект е на стойност 797 000 евро, като от тях от бюджета на Община Петрич са около 60 000 евро. Според него дейностите по проекта трябва да започнат до около месец, но това зависи от управляващия орган, който е в Гърция.\r\nНатали СТЕФАНОВА", "date": "2017.09.04", "title": "Илко Стоянов, зам.-кмет на Община Петрич: Общината работи по проект „Зелена помпа“ по програмата за трансгранично сътрудничество"}
{"url": "http://www.focus-news.net/news/2017/09/04/2432424/neweurope-spored-italianskiya-finansov-ministar-evrozonata-se-sblaskva-s-problemi-dori-i-v-germaniya.html", "text": "Италианският финансов министър Пиер Карло Падоан предипреди, че в Еврозоната все още има проблеми, включително и в Германия. Според него тя може и да е позната като двигател на икономиката на Еврозоната, но има проблеми в собствения си банков сектор, пише  NewEurope.\r\n„Смятам, че има някои германски банкови проблеми, но съм сигурен, че германските власти ще се справят с тях“, заяви Падоан. „Германия е страната, която досега изливаше стотици милиарди евро – във времена, когато правилата бяха различни, разбира се. Това е белег, че може би трябва да признаем, че има проблеми и трябва да признаем, че трябва да си сътрудничим по-ефективно, за да дадем европейско решение на тези проблеми“, добави той.\r\nНа въпрос за Банковия съюз – проект започнат през 2012 г., министърът посочи, че засега той не е приложен, но не заради съпротива от определени страни, а заради различните национални перспективи.   Виктор Турмаков", "date": "2017.09.04", "title": "NewEurope: Според италианския финансов министър Еврозоната се сблъсква с проблеми, дори и в Германия"}
{"url": "http://www.focus-news.net/news/2017/09/04/2432425/burgas-okrazhnata-prokuratura-predade-na-sad-dvama-mladezhi-ot-grada-prichinili-po-nepredpazlivost-smartta-na-vazrastna-zhena-pri-katastrofa.html", "text": "Окръжна прокуратура – Бургас предаде на съд двама младежи от града, причинили по непредпазливост смъртта на възрастна жена при катастрофа Стефан М. (на 18 год.) и Съби Р. (на 21 год.). Това съобщиха от Апелативна прокуратура – Бургас. Стефан М. е подсъдим за това, че на 31 октомври2015 г., около 19.30 ч., вБургас, по второстепенен път град Бургас - квартал „Черно море“, на около 500 м от кв.„Черно море“ като непълнолетен (към датата на извършване на деянието), навършил шестнадесет годишна възраст, но разбиращ свойството и значението на деянието и можещ да ръководи постъпките си, при управление на моторно превозно средство - лек автомобил марка „Фиат“, без да има необходимата правоспособност - без съответно свидетелство за управление, нарушил правилата за движение по пътищата управлявайки автомобила с несъобразена скорост - несъобразена с далечината на видимост в осветеността от късите светлини на фаровете, през тъмната част от денонощието, като с това по непредпазливост причинил смърт, настъпила на местопроизшествието, на пешеходката Мариора Н., в резултат на тежка черепно мозъчна травма  -  престъпление по чл. 343, ал. 3, б „б“, предл. 1, във вр. с чл. 342, ал.1, вр чл. 63, ал. 2, т. 2 от НК.\r\nСъби Р. е подсъдим за това, че на 31 октомври 2015 г., около 19.30 часа, в гр. Бургас, по второстепенен път гр.Бургас - кв.„Черно море“, на около 500 м от кв.„Черно море“ нарушавайки правилата за движение, а именно предоставяйки моторното превозно средство на неправоспособния непълнолетен водач Стефан М., който нарушавайки правилата за движение, допуснал пътно-транспортно произшествие и при условията на независимо съпричиняване от страна на Стефан М. по непредпазливост причинил смърт на пешеходката Мариора Н. - престъпление по чл. 343, ал. 3, б. „б“, предл. 1, вр. чл. 342, ал. 1 от НК.\r\nПодсъдимите Съби Р. и Стефан М. са приятели от години. Двамата живеят на едно и също населено място - гр. Бургас в  кв.„Рудник\", учили в едно и също училище в същия квартал, работили заедно. На неустановена дата подсъдимият Съби Р. закупил втора ръка лек автомобил марка „Фиат“ от непознато за него лице от гр.Поморие. На 31.10.2015 г. около 18.00 часа по мобилния телефон на Съби Р. се обадил неговият приятел Стефан М. Двамата решили да отидат до бензиностанцията намираща се на пътя Бургас - Каблешково за да заредят с гориво. Тогава Съби Р. преотстъпил управлението на лекия автомобил на Стефан М., въпреки знанието му, че той е непълнолетен и неправоспособен. След като заредили с гориво, двамата тръгнали да се прибират за гр.Бургас, кв.„Рудник\". На връщане автомобилът се управлявал от Стефан М. Малко преди да наближат кв.„Черно море“, около 19.30 часа, са били на около 500 м. от населеното място. Било е тъмно. Пътят е двупосочен, по една лента за всяка посока, разделени с единична прекъсната линия, извън населено място. Няма знаци за ограничение на скоростта. Допустимата скорост за леки автомобили е 90 км/час. Пътят е прав, равен, сух асфалт. Няма улично осветление. Стефан М. управлявал автомобила на къси светлини, поради наличието на насрещно движещи се моторни превозни средства, със скорост 98 километра в час. \r\nПо същото време пешеходката Мариора Н. (на 78 год.), предприела пресичане на пътното платно отдясно на ляво пред автомобила, когато л.а. Фиат отстоял на около 49 метра от  мястото на удара. Водачът имал обективна възможност да я възприеме, но нямал техническа възможност да спре преди мястото на удара. Водачът Стефан М. предприел аварийно спиране, но настъпил удар в процеса на спирането. Първото съприкосновение било в предната част на автомобила на около 50 см. от левия габарит между левия крак на жената и предната броня на автомобила. В мига на удара скоростта на автомобила била 80 км/час. Жената била качена на капака, тялото достигнало предното обзорно стъкло. От силния удар жената получила тежки травми - счупване на долните крайници и тазовите кости, тежка черепно-мозъчна травма, открита фрактура на лявото рамо. Тялото било отхвърлено напред и наляво, като паднало в насрещната лента близо до осевата линия. Жената починала.\r\nОкръжен съд – Бургас е насрочил заседанието си за 5 септември 2017 г.", "date": "2017.09.04", "title": "Бургас: Окръжната прокуратура предаде на съд двама младежи от града, причинили по непредпазливост смъртта на възрастна жена при катастрофа"}
{"url": "http://www.focus-news.net/news/2017/09/04/2432426/vitseprezidentat-iliyana-yotova-e-poseti-plovdiv-po-sluchay-chestvaneto-na-132-ata-godishnina-ot-saedinenieto-na-balgariya-i-praznika-na-grada.html", "text": "На 6 септември Илияна Йотова ще посети Пловдив по случай честването на 132-ата годишнина от Съединението на България и празника на града. Това съобщиха от прессекретариата на държавния глава.\r\nВицепрезидентът ще присъства на възстановка на събитията от 6 септември 1885 г. на площада пред Военния клуб. Илияна Йотова ще бъде и гост на откриването на изложбата „Непознатата война“ в Регионален исторически музей-Пловдив.   \r\nПо-късно вицепрезидентът ще присъства на тържествената заря-проверка на площад „Съединение“.", "date": "2017.09.04", "title": "Вицепрезидентът Илияна Йотова е посети Пловдив по случай честването на 132-ата годишнина от Съединението на България и празника на града"}
{"url": "http://www.focus-news.net/news/2017/09/04/2432427/stanka-ivanova-obshtinski-detski-kompleks-petrich-chrez-organiziraneto-na-razlichni-kontserti-praznitsi-i-sabitiya-se-razgrashta-razvlekatelnata-deynost-na-kompleksa.html", "text": "Чрез организирането на различни концерти, празници и събития, се разгръща развлекателната дейност на Общинския детски комплекс в Петрич. Това каза в предаването „Петрич – древен и вековечен“ по Радио „Фокус“-Пирин Станка Иванова, директор на Общински детски комплекс (ОДК)-Петрич. „Тази година се проведе Международният детски фестивал „Южни слънца“ – 18-то издание, който обединява всяка година около 2000 деца, които участват в различни раздели – живопис, модерни танци и народни танци. През годините сме домакини на различни конкурси, които са част от годишния ни културен календар. В началото на всяка учебна година организираме през октомври конкурса „Чудните творения на есента“. Това е областен конкурс за приложно изкуство, като в него участват деца от 6 до 18-годишна възраст. Творбите, които получаваме всяка година са повече от 100. Децата изработват различни макети и предмети“, отбеляза тя. \r\nСтанка Иванова допълни, че другият конкурс, който организират е за народно и приложно изкуство „Направи добро за Коледа“, като в него децата изработват пана, макети, кукли, кърпи, картички, макети и т. н., които са свързани с Коледа, след което всичко, което се получи се поставя на общинска изложба-базар, която се разпродава благотворително, а средствата са за децата от Дневен център „Слънце“ в Петрич. Тя добави, че другият конкурс, който организират е посветен на Васил Левски. По думите й той вече е традиционен и е получил своя авторитет сред децата, а от миналата година е получил областен статут и се нарича \r\n„Моят любим герой Левски“. Директорът подчерта, че това е конкурс, свързан с литературното, изобразителното и приложното изкуство, и който възпитава в любов към нашия герой Левски и възпитава родолюбивото чувство от най-ранна детска възраст. „Друг конкурс е „Мартенички бели и червени“, който организираме по повод Баба Марта. По повод големите християнски празници Лазаровден и Цветница организираме конкурсите „Лазарка мома гиздава“, както и „От Лазаровден до Великден““, каза още тя. Станка Иванова заяви, че ОДК-Петрич е приел 1-ви юни – деня на детето, за патронен празник на институцията и всяка година организират приказен карнавален конкурс, който има различно наименование и е посветен на различни детски герои.\r\nНатали СТЕФАНОВА", "date": "2017.09.04", "title": "Станка Иванова, Общински детски комплекс-Петрич: Чрез организирането на различни концерти, празници и събития, се разгръща развлекателната дейност на комплекса"}
{"url": "http://www.focus-news.net/news/2017/09/04/2432428/voennosluzheshti-ot-31-vi-mehaniziran-batalyon-haskovo-uchastvat-v-uchenie-na-nato-v-gruziya.html", "text": "Взвод от 31-ви механизиран батальон - Хасково от състава на 2-ра механизирана бригада участва в учението на НАТО “AGILE SPIRIT - 2017”, което се провежда от 3 до 11 септември в Грузия. Ръководител на взвода, който се състои от близо 30 военнослужещи, е майор Пламен Кирилов – заместник-командир на 31-ви механизиран батальон. Това съобщиха от пресцентъра на Министерството на отбраната.\r\nНа учебен полигон Орфоло военнослужещите ще проведат различни тренировъчни полеви занятия – изграждане и заемане на наблюдателни постове, изпълнение на задачи в настъпление и отбрана, провеждане на контраатака, както и организиране и провеждане на задачи по смяна на формирования по време на операция, медицинска евакуация, разузнавателни операции, прочистване на обект. \r\nВ учението на НАТО с партньорски държави участват над 1500 военнослужещи от седем държави – САЩ, Румъния, Украйна, Грузия, Латвия, Армения и България. В хода на учението, освен механизирани формирования от сухопътните войски, ще се включат и танкови, специални сили и авиация. Целта е подобряване на оперативната съвместимост на партньорските нации и укрепване на взаимоотношенията им.", "date": "2017.09.04", "title": "Военнослужещи от 31-ви механизиран батальон - Хасково участват в учение на НАТО в Грузия"}
{"url": "http://www.focus-news.net/news/2017/09/04/2432429/kyustendil-v-bobov-dol-beshe-pochetena-pametta-na-zaginalite-pri-izpalnenie-na-sluzhebnite-si-zadalzheniya-shestima-pozharnikari-i-politsai.html", "text": "В Бобов дол беше почетена паметта на загиналите при изпълнение на служебните си задължения шестима пожарникари и полицаи, съобщиха от пресцентъра на Областна дирекция на МВР – Кюстендил. Навършват се 18 години от гибелта на  пожарникарите младши лейтенант Иван Факирски, младши лейтенант Ивайло Парасков и полицаите капитан Крум Зарев, младши лейтенант Ивайло Иванов, младши лейтенант Венцислав Георгиев, младши лейтенант Бисер Калистратов. Шестимата млади мъже загинаха по време на изпълнение на служебните си задължения, докато потушават пожар в склад № 3 на Централни взривни складове на Мини Бобов дол в с. Големо село. Венци и цветя поднесоха на паметната плоча в Районно управление – Бобов дол заместник-министърът на вътрешните работи Стефан Балабанов, директорът на Главна дирекция „Пожарна безопасност и защита на населението” главен комисар Николай Николов, старши комисар Елиан Стамболийски – директор на Областна дирекция на МВР – Кюстендил, комисар Светослав Георгиев – директор на Регионална дирекция „Пожарна безопасност и защита на населението” – Кюстендил, кметът на Община Бобов дол Елза Величкова, техни колеги, синдикални организации, роднини – родители, деца и съпруги, на загиналите служители. Зам.-министър Балабанов поговори с роднините на свидните жертви и ги увери, че могат да разчитат на подкрепата му и тази на ръководството на МВР.", "date": "2017.09.04", "title": "Кюстендил: В Бобов дол беше почетена паметта на загиналите при изпълнение на служебните си задължения шестима пожарникари и полицаи"}
{"url": "http://www.focus-news.net/news/2017/09/04/2432430/chosun-ilbo-vzrivat-ot-severnokoreyskata-vodorodna-bomba-mozhe-da-izravni-seul-sas-zemyata.html", "text": "Мощността на водородната бомба, взривена от Северна Корея в неделя е между 50 и 100 килотона, което е значително повече от 15-те килотона на бомбата, пусната върху Хирошима в края на Втората световна война. Според военни експерти щетите от взрив с подобна сила могат да изравнят със земята Сеул и прилежащата му провинция Гьонги, пише южнокорейският ежедневник “Чосун Илбо“\r\n  През 1998 г. Пентагонът прави симулация, за да определи равнището на щетите, които Сеул ще получи при взрив на 15-килотонна бомба над гарнизона „Йонгсан“ в перфектния център на града. Тестът показва, че сградите в радиус от 150 метра ще бъдат изравнени със земята, а хората в радиус от 1500 метра ще получат изгаряния трета степен. Тогава се изчислява, че 620 хил. души ще загинат. По време на атомната бомбардировка над Хирошима загиват 135 хил. души.\r\nНо предвид по-голямата гъстота на населението в Сеул жертвите ще бъдат дори още по-големи. Експертите изчисляват два милиона загинали, ако 50-килотонно ядрено оръжие бъде взривено над Сеул. Ако подобно устройство бъде взривено на 100 км. от столицата, електромагнитния пулс ще блокира всички електронни устройства в него. \r\nПри експлозия на ядрено оръжие с мощ от 100 килотона, както са най-големите оценки за устройството, взривено в неделя, столицата на Южна Корея ще бъде изпепелена. Сградите в радиус от 370 метра ще бъдат буквално изпарени, докато тези в радиус от 2,5 км. ще бъдат изгорени или разтопени.  Хората в радиус от 3,7 километра от епицентъра на взрива ще получат изгаряния трета степен, а сградите в радиус от повече от 11 км. ще получат значителни щети.  Виктор Турмаков", "date": "2017.09.04", "title": "„Чосун Илбо“: Взривът от севернокорейската водородна бомба може да изравни Сеул със земята"}
{"url": "http://www.focus-news.net/news/2017/09/04/2432431/polk-dimitar-nedevski-silno-se-nadyavam-che-poligonat-na-koyto-e-izvarshen-testat-na-vodorodnata-bomba-v-severna-koreya-e-na-dostatachno-otstoyanie-ot-naseleni-mesta.html", "text": "Аз силно се надявам, че полигонът, на който е извършен тестът, е на достатъчно отстояние от населени места и въздействието върху населението е ограничено до минимум. Това каза в интервю за Агенция „Фокус“ полк. доц. д-р Димитър Недевски - началник на катедра \"Мениджмънт на извънредните ситуации\" към Факултет \"Командно-щабен\" на Военна академия \"Георги С. Раковски\". „Информация за конкретните условия, при които е проведен последният, шести подред, тест няма. Предишни ядрени опити на Северна Корея, доколкото ми е известно, са извършвани в тунел под земята. Чисто теоретично е възможно върху населението да се проявят въздействия, които се определят от йонизиращата способност на радиоактивните излъчвания“, коментира полк. Недевски. \r\nПо думите му тези въздействия могат да бъдат чрез външни облъчвания и при попадане на радиоактивни вещества в органите на човека чрез въздуха, водата или храната, която поемат. „Това е по-скоро теорията по въпроса – един сценарий, който не би трябвало да се случи“, каза още полк. Димитър Недевски. \r\nЛюба АЛЕКСИЕВА", "date": "2017.09.04", "title": "Полк. Димитър Недевски: Силно се надявам, че полигонът, на който е извършен тестът на водородната бомба в Северна Корея, е на достатъчно отстояние от населени места"}
{"url": "http://www.focus-news.net/news/2017/09/04/2432432/afp-sasht-prizova-kam-nay-silnite-vazmozhni-merki-kato-nakazanie-za-severna-koreya.html", "text": "САЩ призоваха Съвета за сигурност на ООН да приложи „най-силните възможни мерки“ срещу Северна Корея в отговор на нейното ядрено изпитание от неделя, предаде  AFP.\r\n„Единствено най-силните възможни санкции ще ни позволят да решим този проблем чрез дипломация“, смята постоянният представител на САЩ в ООН Ники Хейли.  Виктор Турмаков", "date": "2017.09.04", "title": "AFP: САЩ призова към „най-силните възможни мерки“ като наказание за Северна Корея"}
{"url": "http://www.focus-news.net/news/2017/09/04/2432433/inzh-ventsislav-furlanski-rdg-smolyan-oblekcheni-sa-protsedurite-po-usvoyavaneto-na-postradalata-ot-koroyad-darvesina.html", "text": "Въведени са изменения и допълнения в наредбата за сечите от 1 септември, с които се облекчават процедурите по усвояване на пострадалата дървесина. Това каза на пресконференция в Областна администрация инж. Венцислав Фурлански – директор на Регионална дирекция „Гори“ – Смолян, предаде репортер на Радио „Фокус“ – Смолян. По думите му се дава възможност предписания от Регионалните дирекции и лесозащитните станции да бъдат основание за издаването на позволително за сеч, а не както е било досега да се изготвят план-извлечения. Зам.-директорът на Южноцентрално държавно предприятие – Смолян Ивайло Исаев посочи измененията, които се налагат в наредбата. Сроковете се съкращават, добивът се възлага чрез директно възлагане и се правят процедури по реда на наредбата. По думите му досега в наредбата срокът за обявяване на процедурата е бил 15 дни, след което самата работа на комисията отнема също около седмица, след което се издава заповед и за да влезе тя в сила, също минават 14 дни и целият процес до възлагането трае около месец с услугата договор. Сега  от страна на предприятието чрез директно възлагане на добива цялата тази процедура трае не повече от 5 дни. Като се има предвид първоначално от страна на стопанствата и от страна на предприятието се обявяват количествата, които ще бъдат предмет на директно договаряне с фирмите, които желаят да извършват договора. „Това обявление стои три дни на страницата на стопанството, на страницата на предприятието и на други видни места, което се прави с цел, за да няма спекулация, че има моя – твоя фирма, да има публичност, какъвто е основният принцип на наредбата. От тази гледна точка сме определили тридневен срок, в който всички, които желаят да сключат директни договори, че желаят да добиват дървесина, подават заявления, извършват оглед на обектите, подават заявление и вече участват в самото договаряне, което е на четвъртия ден. Ако за един обект има желаещи повече от една фирма да извършват добиви, се тегли жребий и тази фирма, която е определена чрез жребия, с нея се сключва договора и започва добивът“, обясни Исаев. Каза също, че има облекчения и по отношение на закупуването на дървесина, като фирмата, която е добила дървесината, има възможност по ценоразпис сама да си я закупи. „В течение на времето от 2015 досега анализът показва, че разценките за добив са вдигнати с между 5.00 и 6.00 лв. на куб.м. и конкретно за Смолянска област, ако  през  2015 г. е било 25-26 лв. средна разценка за добив, в момента гоним разценка от 30-31.00 лв. Поетапно и периодично всяка година повишаваме разценките с по 2.00 лв. средно, за да можем обикновено да стимулираме фирмите, които извършват добива да ускорят усвояването на тази пострадала дървесина“, каза Исаев. Той заяви, че и по отношение на продажната цена същото е направено пак с цел стимулиране на фирмите за по-бързо усвояване на пострадалата дървесина. Намалени са продажните цени на фирмите, които сами си добиват, между 15.00 лв. и 20.00 лв. на асортимент, с изключение на технологичната дървесина, където цената е намалена с 3.00 лв. - там няма възможност драстично да се намалява цената. Също така на местното население, когато те сами си добиват, е определена цена от 1.00 лв. на куб.м. дърва за огрев. Всеки желаещ трябва да отиде при горския, който да му определи място, където има свободна дървесина и той да си добие и да ги закупи по 1.00 лв. на куб.м. Каза също, че са направени и постъпки от предприятието към министерството, в които предлагат техните отчисления, които правят към фонд „Инвестиции в горите“, да бъдат намалени от 6.50 на куб.м. на 1.00лв. на куб.м. като по този начин тази разлика от 5.50 лв. няма да бъдат акумулирани във фонд „Инвестиции в горите“, който се ползва само целево и за определени неща. Тези пари ще останат като приход на териториалните подразделения и ще се използват в изграждане на временни горски пътища, което и досега също е правено. „За тази година имаме 1 800 000 лв, които сме разчели, че ще бъдат похарчени за изграждане на временни горски пътища. Тези пътища помагат да се стигне до по-труднодостъпните места с увредена дървесина“, уточни Исаев.\r\nДаниела БОЙКОВА", "date": "2017.09.04", "title": "Инж. Венцислав Фурлански, РДГ – Смолян: Облекчени са процедурите по усвояването на пострадалата от корояд дървесина"}
{"url": "http://www.focus-news.net/news/2017/09/04/2432434/zam-ministar-ameliya-gesheva-kazanlak-e-edin-ot-gradovete-s-bogato-kulturno-istorichesko-nasledstvo-polagasht-usiliya-za-negovoto-opazvane-sahranenie-i-populyarizirane.html", "text": "Казанлък е един от градовете с богато културно-историческо наследство, който полага усилия за неговото опазване, съхранение и популяризиране по най-добрия начин в България и по света, каза пред журналисти зам.-министърът на културата Амелия Гешева. Това предаде кореспондент на Радио „Фокус“. \"Екипът на Община Казанлък и на Исторически музей „Искра“ са партньори на Министерство на културата, които вършат доста сериозна работа през последните години. В Казанлък се откриват институции, а не се закриват и те са свързани с опазване на паметта и популяризиране на културното наследство и месната култура“, каза зам.-министър Гешева\r\nТя поясни, че през последните години значително е нараснал броят на туристите, посетили музейните институции в Казанлък. „Много са направили музейните работници тук, но има още много какво да се прави, предвид това, че Казанлък е една от визитките на България. Навсякъде по света всички се сещат първо за розата и за Казанлък“, добави зам.-министър Гешева.\r\nПо отношение на гробниците, с които Казанлък кандидатства за Индикативната листа на ЮНЕСКО, зам.-министър Гешева поясни, че към момента Министерство на културата и Националният институт за недвижимо културно наследство следва да изготвят новите режими на гробниците. На тяхна основа ще започне изготвяне на документацията, за да се премине от една листа към друга. След като бъдат одобрени режимите на гробниците на специализиран съвет към министъра на културата, ще бъде изготвен и план за управление на целия обект, след което ще се пристъпи към внасяне на обекта и преминаване на комисиите за влизането му в ЮНЕСКО. „Това е много работа, към която Министерство на културата има ангажимент да свърши, разбира се, с помощта на местните специалисти, така че да се изготви най-доброто досие и това да бъде следващият обект, с който ще разширим обхвата на Казанлъшката гробница“, каза зам.-министър Гешева.\r\nСлавяна ГАЙДАРОВА", "date": "2017.09.04", "title": "Зам.-министър Амелия Гешева: Казанлък е един от градовете с богато културно-историческо наследство, полагащ усилия за неговото опазване, съхранение и популяризиране"}
{"url": "http://www.focus-news.net/news/2017/09/04/2432435/usa-today-kolumbiyskata-natsionalnoosvoboditelna-armiya-se-saglasi-na-primirie-s-pravitelstvoto.html", "text": "Колумбийската въстаническа групировка „Националноосвободителна армия“ съобщи, че е съгласна на двустранно примирие с правителството в чест на посещението на папа Франциск в страната тази седмица, предаде  Voice of America.\r\nВъстаническата групировка, която постоянно извършва подривна дейност срещу петролния отрасъл на страната и извършва отвличания срещу откуп в момента е в преговори с правителството, за да прекрати продължилата вече 53 години своя дейност. Това е първото примирие, обявявано от бунтовниците.  Виктор Турмаков", "date": "2017.09.04", "title": "USA Today: Колумбийската „Националноосвободителна армия“ се съгласи на примирие с правителството"}
{"url": "http://www.focus-news.net/news/2017/09/04/2432436/rota-ot-sastava-na-suhopatnite-voyski-e-sertifitsirana-za-poddarzhane-na-gotovnost-za-uchastie-v-operatsiya-altea-na-es-v-bosna-i-hertsegovina.html", "text": "Приключи подготовката на рота от състава на военно формирование 42 800 –  Плевен за включване в междинния резерв за участие в операцията на Европейския съюз в Босна и Херцеговина „Алтеа“. Тактико-специалното учение на ротата се проведе на военен полигон в района на гр. Плевен. Това съобщиха от пресцентъра на Министерството на отбраната.\r\nПомощник-национален командир на контингента от междинния резерв е подполковник Пламен Горанов, а командир на ротата - капитан Евгени Петров.\r\nВ периода септември 2017 г. – февруари 2018 г. ротата от състава  на Сухопътните войски застъпва в дежурство за поддържане на готовност за активиране и развръщане в зоната за сигурност в рамките на операция „Алтеа“.", "date": "2017.09.04", "title": "Рота  от състава на Сухопътните войски е сертифицирана за поддържане на готовност за  участие в операция „Алтеа“ на ЕС в Босна и Херцеговина"}
{"url": "http://www.focus-news.net/news/2017/09/04/2432437/mvr-sluzhiteli-ot-gdbop-preustanoviha-dostapa-do-sayt-za-izmamni-rezervatsii-za-pochivki-v-gartsiya-ustanoveni-nad-30-postradali-ot-ofertata.html", "text": "Служители от сектор „Киберпрестъпност“ в ГДБОП преустановиха достъпа до интернет сайт, посредством който са извършвани измамни резервации за почивки в Гърция. Това съобщиха от пресцентъра на МВР. В хода на проверката, предприета след подадениоплаквания, е установено, че сайтът предлагал оферти за почивки в Гърция от името на лицензирани туристически агенции. Заплащането ставало по банков път, като след превеждане на необходимата сума, реални резервации не са правени или са били анулирани. Така пострадалите оставали с убеждението, че са запазили и платили места за почивката си. Нещо повече – при заявено от тяхна страна желание да анулират резервацията, следвала кореспонденция за връщане на парите, но това така и не се случвало, като от сайта изтъквали различни причини. Към момента са установени над 30 пострадали от измамната оферта.  \r\nСлужителите в сектор „Киберпрестъпност“ – ГДБОП съветват гражданите, които осъществяват резервации за почивки в чужбина, да извършват проверки в хотелите за потвърждаването им. Работата по случаите продължава, като събраните материали са изпратени в Софийска районна прокуратура, с мнение за образуване на досъдебно производство.", "date": "2017.09.04", "title": "МВР: Служители от ГДБОП преустановиха достъпа до сайт за измамни резервации за почивки в Гърция, установени над 30 пострадали от офертата"}
{"url": "http://www.focus-news.net/news/2017/09/04/2432438/predsedatelyat-na-komisiyata-po-otbrana-general-konstantin-popov-se-sreshtna-s-horhe-domek-glaven-izpalnitelen-direktor-na-evropeyskata-agentsiya-po-otbrana.html", "text": "Председателят на Комисията по отбрана генерал Константин Попов се срещна с Хорхе Домек, главен изпълнителен директор на Европейската агенция по отбрана, съобщиха от пресцентъра на Народното събрание. \r\nИзразена беше висока оценка за активната роля на Европейската агенция по отбрана по инициативите, произтичащи от приоритетите на Глобалната стратегия на ЕС за външна политика и сигурност в областта на отбраната. \r\nПо повод предложението за регламент на Европейската комисия за създаване на Европейска програма за индустриално развитие в областта на отбраната акцент беше поставен върху необходимостта от стимули и гаранции за участие на малките и средните предприятия в проекти, които ще бъдат съфинансирани от Европейския фонд за отбрана. Подчертано беше желанието да се дава възможност на повече страни от различни географски региони на Европейския съюз да получават подкрепа от фонда, което би отворило вратите и за български предприятия да се възползват. \r\nЗасегнати бяха приоритетите в областта на сигурността и отбраната за българското председателство на Съвета на ЕС. Генерал Попов информира за парламентарното измерение на Българско председателство на Съвета на ЕС в областта на отбраната.", "date": "2017.09.04", "title": "Председателят на Комисията по отбрана генерал Константин Попов се срещна с Хорхе Домек, главен изпълнителен директор на Европейската агенция по отбрана"}
{"url": "http://www.focus-news.net/news/2017/09/04/2432439/pazardzhik-katastrofa-mezhdu-dva-leki-avtomobila-e-stanala-na-bulevard-georgi-benkovski-dvizhenieto-v-rayona-e-zatrudneno.html", "text": "Катастрофа между два леки автомобила е станала на булевард „Георги Бенковски“ в Пазарджик, предаде репортер на Радио „Фокус“ – Пазарджик. На мястото на инцидента има полицейски патрул. По автомобилите са нанесени сериозни материални щети. Движението в участъка по булевард „Георги Бенковски“ преди кръстовището за бившето Полицейско училище в Пазарджик е сериозно затруднено.\r\nВаня НИКОЛОВА", "date": "2017.09.04", "title": "Пазарджик: Катастрофа между два леки автомобила е станала на булевард „Георги Бенковски“, движението в района е затруднено"}
{"url": "http://www.focus-news.net/news/2017/09/04/2432440/the-hill-spored-postoyanniya-predstavitel-na-sasht-v-oon-liderat-na-severna-koreya-prosi-za-voyna.html", "text": "Постоянният пратеник на САЩ в ООН Ники Хейли заяви, че лидерът на Северна Корея Ким Чен-ун „проси за война“ със своята „злоупотреба с ракети“, предаде  The Hill.\r\nПо време на извънредното заседание на Съвета за сигурност на ООН Хейли заяви, че „времето за половинчати мерки“ спрямо режима в Пхенян е изтекло.\r\n„Време е да използваме всички дипломатически мерки, преди да стане твърде късно. Трябва да приемем най-силните възможни мерки. Действията на Ким Чен-ун не могат да се приемат като отбранителни“, посочи тя.  Виктор Турмаков", "date": "2017.09.04", "title": "The Hill: Според постоянния представител на САЩ в ООН лидерът на Северна Корея „проси за война“"}
{"url": "http://www.focus-news.net/news/2017/09/04/2432441/pregled-na-mezhdunarodnite-novini-do-18-chasa-agentsiya-fokus.html", "text": "В понеделник турските власти освободиха един от двамата германци, арестувани миналата седмица в Анталия.\r\nАдвокатът на задържания съобщи, че клиентът му е е освободен без ограничения, информира говорител на Министерството на въшните работи в Берлин.\r\nМиналия четвъртък двама германци бяха арестувани на летището в популярния турски град Анталия по политически причини. Вторият все още остава в ареста.\r\nОт редакцията припомнят, че поради политически обвинения в турски затвори остават 11 граждани на ФРГ. Те са заподозрени в подкрепа на терористични организации.\r\n*** Италианският финансов министър Пиер Карло Падоан предипреди, че в Еврозоната все още има проблеми, включително и в Германия. Според него тя може и да е позната като двигател на икономиката на Еврозоната, но има проблеми в собствения си банков сектор.\r\n„Смятам, че има някои германски банкови проблеми, но съм сигурен, че германските власти ще се справят с тях“, заяви Падоан. „Германия е страната, която досега изливаше стотици милиарди евро – във времена, когато правилата бяха различни, разбира се. Това е белег, че може би трябва да признаем, че има проблеми и трябва да признаем, че трябва да си сътрудничим по-ефективно, за да дадем европейско решение на тези проблеми“, добави той.\r\nНа въпрос за Банковия съюз – проект започнат през 2012 г., министърът посочи, че засега той не е приложен, но не заради съпротива от определени страни, а заради различните национални перспективи. \r\n*** Новият генерален секретар на Организацията за сигурност и сътрудничество в Европа (ОССЕ) Томас Гремингер призова 57-те страни за повече ангажираност към организацията.\r\n„Държавите трябва да инвестират повече в ОССЕ\", заяви швейцарецът в понеделник при представянето на приоритетите си за работа си във Виена. Като своя водеща цел Гремингер посочи гарантирането на това, че ОССЕ е „годна за употреба“ организация.\r\nГремингер иска да превърне ОССЕ в „платформа\" за диалог и предотвратяване на конфликти, както и за съвместни действия в областта на сигурността. ОССЕ може да стане неефективна организация, само в случай, че не може да отговори на предизвикателствата пред сигурността: \"Но това определено не е така в момента\". Организацията предлага „фантастично майсторство\", увери швейцарският политик.\r\n***. САЩ призоваха Съвета за сигурност на ООН да приложи „най-силните възможни мерки“ срещу Северна Корея в отговор на нейното ядрено изпитание от неделя.\r\n„Единствено най-силните възможни санкции ще ни позволят да решим този проблем чрез дипломация“, смята постоянният представител на САЩ в ООН Ники Хейли. \r\n*** Мощността на водородната бомба, взривена от Северна Корея в неделя е между 50 и 100 килотона, което е значително повече от 15-те килотона на бомбата, пусната върху Хирошима в края на Втората световна война. Според военни експерти щетите от взрив с подобна сила могат да изравнят със земята Сеул и прилежащата му провинция Гьонги.\r\nПрез 1998 г. Пентагонът прави симулация, за да определи равнището на щетите, които Сеул ще получи при взрив на 15-килотонна бомба над гарнизона „Йонгсан“ в перфектния център на града. Тестът показва, че сградите в радиус от 150 метра ще бъдат изравнени със земята, а хората в радиус от 1500 метра ще получат изгаряния трета степен. Тогава се изчислява, че 620 хил. души ще загинат. По време на атомната бомбардировка над Хирошима загиват 135 хил. души.\r\nНо предвид по-голямата гъстота на населението в Сеул жертвите ще бъдат дори още по-големи. Експертите изчисляват два милиона загинали, ако 50-килотонно ядрено оръжие бъде взривено над Сеул. Ако подобно устройство бъде взривено на 100 км. от столицата, електромагнитния пулс ще блокира всички електронни устройства в него.\r\nПри експлозия на ядрено оръжие с мощ от 100 килотона, както са най-големите оценки за устройството, взривено в неделя, столицата на Южна Корея ще бъде изпепелена. Сградите в радиус от 370 метра ще бъдат буквално изпарени, докато тези в радиус от 2,5 ще бъдат изгорени или разтопени. Хората в радиус от 3,7 километра от епицентъра на взрива ще получат изгаряния трета степен, а сградите в радиус от повече от 11 км. ще получат значителни щети. \r\n***. Сирийската армия и съюзните ѝ сили се намират на около три километра от обсадения от „Ислямска държава“, контролиран от правителството, град Деир ез Зор.\r\nПробивайки си път през линиите на джихадистите, армията и съюзниците ѝ скоро ще успеят да разкъсат обсадата на града, разположен на река Ефрат, където „Ислямска държава“ блокира от години армейския гарнизон и 93 хил. цивилни.\r\n***", "date": "2017.09.04", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/09/04/2432442/afp-kitay-prizova-da-se-vodyat-pregovori-sas-severna-koreya.html", "text": "Китай призова към преговори за справяне с кризата със Северна Корея и призова Съвета за сигурност на ООН да не позволява хаос и война на Корейския полуостров, предаде  AFP.\r\n„Ситуацията на полуострова се влошава още докато говорим в момента, попадайки в порочен кръг“, заяви постоянният пратеник на Китай в ООН Лиу Джию. „Въпросът на полуострова трябва да се реши мирно. Китай никога няма да позволи война и хаос на него“, добави той.  Виктор Турмаков", "date": "2017.09.04", "title": "AFP: Китай призова да се водят преговори със Северна Корея"}
{"url": "http://www.focus-news.net/news/2017/09/04/2432443/ivan-postompirov-rim-gabrovo-okolo-1100-dushi-ot-gabrovska-okoliya-zagivat-po-vreme-na-parvata-svetovna-voyna.html", "text": "Около 1100 души от Габровска околия загиват по време на Първата световна война. Това каза за Радио „Фокус“ – Велико Търново Иван Постомпиров, главен уредник в отдел „Фондове и архиви“ в Регионален исторически музей – Габрово. По думите му са установени имената на 38 офицери и на около 200 подофицери и войници. Той посочи, че броят на жертвите е представен на база на списък от 1940 година, допълнен от новопубликувани данни на Военноисторическия архив във Велико Търново. „По бойните полета са оставили костите си голям брой военнослужещи, чиито имена не са установени. Голяма част от убитите загиват на позициите си, където са и погребани. Други са погребани в общи гробове, а трети се водят безследно изчезнали. Има и военнопленници, които умират във Франция. Процесът на издирване на имената им е дълъг и трудоемък. Да установим имената и броят им е много трудно, тъй като невинаги се е водела точна сметка на ранените и на загиналите. Има и грешки в имената. Този процес ще продължи и през следващите години“, допълни Иван Постомпиров. Той припомни, че най-голямо е участието на габровци в 23-и пехотен Шипченски полк, в състава на 2-а бригада от 8-а Тунджанска дивизия към 1-ва българска армия. Паметта на загиналите габровци във войните за обединение на българските земи е увековечена с паметник, издигнат през 1925 година от Дружество „Инвалид“.\r\nНадежда КРЪСТЕВА", "date": "2017.09.04", "title": "Иван Постомпиров, РИМ – Габрово: Около 1100 души от Габровска околия загиват по време на Първата световна война"}
{"url": "http://www.focus-news.net/news/2017/09/04/2432444/reuters-podkrepyanite-ot-sasht-siriyski-sili-sa-prevzeli-tsentralnata-dzhamiya-na-rakka.html", "text": "Подкрепяните от САЩ сирийски паравоенни формирования са превзели стария град на Ракка и древната ѝ джамия, докато продължават офанзивата си срещу „Ислямска държава“, предаде  Reuters.\r\nСирийските демократични сили, съюз от кюрдски и арабски милиции съобщиха, че терористите от „Ислямска държава“ все още държат западните части на града, но в момента от него са освободени вече 65%. \r\n„Сирийските демократични сили са постигнали забележителен резултат в града, борещи се за всяка пресечка“, заяви полк. Райън Дилън, говорител на водената от САЩ коалиция срещу „Ислямска държава“.  Той добави, че голямата джамия на Ракка е прочистена от терористи и посочи, че това е „важно събитие“ от битката за освобождаването на града. Виктор Турмаков", "date": "2017.09.04", "title": "Reuters: Подкрепяните от САЩ сирийски сили са превзели централната джамия на Ракка"}
{"url": "http://www.focus-news.net/news/2017/09/04/2432445/japan-today-shindzo-abe-shte-se-sreshtne-s-vladimir-putin-na-6-septemvri-vav-vladivostok.html", "text": "Японският министър-председател Шиндзо Абе съобщи, че ще предприеме  двудневно посещение на град Владивосток в сряда, за да проведе преговори с руския президент Владимир Путин, пише   Japan Today.\r\nТова ще е третата среща между двамата от началото на годината и следва телефонен разговор между тях относно шестото ядрено изпитание на Северна Корея. Абе заяви, че се надява на „искрен диалог“ с Путин по въпросите, свързани със справянето със заплахата от Пхенян. \r\nАбе също така изрази намерението си да обсъди общите икономически въпроси относно Курилските острови. Токио се надява, че икономическата дейност ще проправи път към решаването на териториалния спор с Москва, който пречи на двете страни да подпишат мирен договор за Втората световна война. Виктор Турмаков", "date": "2017.09.04", "title": "Japan Today: Шиндзо Абе ще се срещне с Владимир Путин на 6 септември във Владивосток"}
{"url": "http://www.focus-news.net/news/2017/09/04/2432446/plovdiv-razshiryava-se-obhvatat-na-sinyata-zona-po-bul-balgariya-i-tsentralnata-chast.html", "text": "Разширява се обхватът на „Синята зона“ по бул. „България“ и централната част на града. Това съобщи за Радио „Фокус“ - Пловдив директорът на ОП „Паркиране и репатриране“ инж. Ненко Калакунов. По думите му от утре започва заплащането за престой на автомобили в участъка на бул. „България“, който с решение на Общинския съвет от края на юли бе включен към синята зона на Пловдив. В северната част на булеварда платените места за престой са в отсечката от ул. „Васил Левски“ до ул. „Победа“, а в южното – от „Победа“ до кръговото кръстовище при Панаира. Заплащането в тази част на „Синя зона“ ще се извършва чрез наскоро монтираните 6 паркомата, но в първите една-две седмици за улеснение на шофьорите ще има и инкасатори, които да обясняват новите правила. Освен по  бул. „България“,  към „Синя зона“ се приобщават 4 улици около търговския център на бул. „Руски“ и още 3 пътни отсечки край ул. „Капитан „Райчо“. Всички нови места за платен престой са обозначени с необходимата маркировка и знаци. „С разширението на „Синя зона“ продължаваме политиката за регламентиране на паркирането в най-натоварените зони, като се стремим да улесним хората, които са готови да заплатят за кратковременен престой на автомобилите си на невралгични места в града“, коментира заместник-кметът по транспорт на Община Пловдив инж. Златин Велев.\r\nКристиян ГАРОВ", "date": "2017.09.04", "title": "Пловдив: Разширява се обхватът на „Синята зона“ по бул. „България“ и централната част"}
{"url": "http://www.focus-news.net/news/2017/09/04/2432447/nimh-utre-sledobed-na-mesta-shte-ima-kratkotrayni-prevalyavaniya-maksimalnite-temperaturi-shte-sa-mezhdu-21-i-26.html", "text": "През нощта ще преобладава ясно време, а северозападният вятър ще отслабне. Утре облачността ще е променлива и в следобедните часове на места, главно в крайните южни планински райони, ще има краткотрайни превалявания. Ще духа слаб северозападен вятър. Максималните температури ще са между 21° и 26°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще е близко до средното за месеца и през деня няма да се променя съществено.\r\nПо Черноморието преди обяд ще е предимно слънчево, с умерен северозападен вятър. След обяд облачността от запад ще се увеличи,  а вятърът ще отслабне. Валежи са малко вероятни. Максималната температура на въздуха ще бъде 22-25°, близка до температурата на морската вода. Вълнението на морето ще е 2 бала. Над планините облачността ще е по-често значителна, но само на места в Родопите и Пирин около и след обяд ще превали. Ще духа до умерен запад-северозападен вятър. Захлаждането ще продължи и максималната температура на височина 1200 метра ще е около 13°, на 2000 метра – около 7°.\r\nПрез следващите дни ще преобладава слънчево време, но ще има и по-значителни временни увеличения на облачността. Вероятността за валежи е малка. В сряда отново ще бъде ветровито, северозападният вятър пак ще се усили. Впоследствие ще отслабне, а към петък ще се ориентира от изток-югоизток, в Източна България ще бъде умерен. От сряда ще започне затопляне и към петък максималните температури ще са между 27° и 32°.", "date": "2017.09.04", "title": "НИМХ: Утре следобед на места ще има краткотрайни превалявания, максималните температури ще са между 21° и 26°"}
{"url": "http://www.focus-news.net/news/2017/09/04/2432448/tass-postoyanniyat-predstavitel-na-rusiya-v-oon-predupredi-che-v-momenta-ima-bezpretsedentna-zaplaha-za-voyna-na-koreyskiya-poluostrov.html", "text": "Според постоянния представител на Русия в ООН Василий Небензя заплахата от това противопоставянето на Корейския полуостров да прерасне в гореща фаза „е висока както никога“, предаде  ТАСС.\r\nСпоред него „провокационната ракетно-ядрена активност на КНДР“ през последно време е „достигнала до опасна динамика“ и мирът в региона „е подложен на сериозно изпитание“. „Заплахата от прерастването на противопоставянето в гореща фаза е както никога толкова висока“, заяви дипломатът. \r\nТой предупреди, че не трябва да има военно решение на проблема , а също така призова всички страни „да запазят хладнокръвие“ и да се въздържат от каквито и да е действия, водещи към по-нататъшна ескалация на напрежението“.  Виктор Турмаков", "date": "2017.09.04", "title": "ТАСС: Постоянният представител на Русия в ООН предупреди, че в момента има безпрецедентна заплаха за война на Корейския полуостров"}
{"url": "http://www.focus-news.net/news/2017/09/04/2432449/silistra-pri-sreden-dobiv-ot-264-kgdka-zapochna-zhatvata-na-maslodaen-slanchogled-v-oblastta.html", "text": "При среден добив от 264  кг/дка започна жътвата на маслодаен слънчоглед в област Силистра. Това съобщиха за Радио „Фокус“- Шумен от Областната дирекция „Земеделие“. Ожънати са 22 500 дка или 6% от общозасятите над 357 000 дка. Кампанията по прибирането на слънчогледа е започнала във всички общини от региона.  Получената до момента продукция е 5 930 тона.\r\nИвелина ИВАНОВА", "date": "2017.09.04", "title": "Силистра: При среден добив от 264  кг/дка започна жътвата на маслодаен слънчоглед в областта"}
{"url": "http://www.focus-news.net/news/2017/09/04/2432450/afp-es-prizova-harvatiya-da-uvazhi-sadebnoto-reshenie-za-granitsata-sas-sloveniya.html", "text": "Европейската комисия призова Хърватия да уважи скорошното решение на съда в Хага, което дава на Словения ключов достъп до международните води и определя морската граница между двете страни членки на ЕС, предаде  AFP.\r\n„Важно е двете страни членки да уважат и приложат напълно присъдата“, заяви върховният представител на ЕС по въпросите на външните работи и политиката на сигурност Федерика Могерини. „Важно е да се покаже на останалата част от региона, че правилата се спазват“, добави тя. \r\nНа свой ред вицепредседателят на Европейската комисия Франс Тимерманс предупреди, че „ще настоява пред двете страни, че прилагането на решението е най-добрият изход от процеса“. „Нека ви напомня, че когато обсъждахме разширяването на ЕС с Хърватия, решението на съда бе една от условията, поставени пред разширяването“, добави той.  Виктор Турмаков", "date": "2017.09.04", "title": "AFP: ЕС призова Хърватия да уважи съдебното решение за границата със Словения"}
{"url": "http://www.focus-news.net/news/2017/09/04/2432451/kyustendil-publichno-obsazhdane-na-otcheta-za-izpalnenieto-na-obshtinskiya-byudzhet-se-organizira-ot-obshtina-dupnitsa.html", "text": "Публично обсъждане на отчета за изпълнението на общинския бюджет се организира от Община Дупница. Това съобщи за Радио „Фокус” – Кюстендил Йонко Гергов, зам.-председател на Общинския съвет. Публичното обсъждане е насрочено за 12 септември от 17.00 часа в залата на партерния етаж в сградата на Община Дупница. Процедурата е задължителна по Закона за публичните финанси. 23 766 000 лева е била общата рамка на бюджета, близо 13 000 000 лева са изразходвани за делегирани от държавата дейности. В рамките на публичното обсъждане ще бъде предоставена информация и за изпълнението на списъка с капиталови разходи, приет с решение на Общинския съвет.\r\nВенцеслав ИЛЧЕВ", "date": "2017.09.04", "title": "Кюстендил: Публично обсъждане на отчета за изпълнението на общинския бюджет се организира от Община Дупница"}
{"url": "http://www.focus-news.net/news/2017/09/04/2432452/a1onmakedoniya-nikola-dimitrov-uchastva-v-strategicheskiya-forum-v-bled-shte-poseti-po-kasno-i-rumaniya.html", "text": "Днес, на 4 септември, в словенския град Блед се провежда международен стратегически форум, озаглавен \"Нова реалност\", на който присъства македонският министър на външните работи Никола Димитров, предаде македонската медия \"А1ON\".\r\nВ пряк и конкретен разговор с Виолета Булц, европейският комисар по въпросите на мобилността и транспорта, е обсъдена необходимостта от свързването и значението на изпълнението на одобрения проект за съвместно споразумение за транспорт, подписан на срещата на високо равнище в Триест.\r\nС румънския външен министър Теодор Малешану бе постигнато съгласие да се направи качествена крачка напред в двустранното сътрудничество. Димитров скоро ще направи официално посещение в Букурещ. Виктор Турмаков", "date": "2017.09.04", "title": "\"А1ON\"(Македония): Никола Димитров участва в стратегическия форум в Блед, ще посети по-късно и Румъния"}
{"url": "http://www.focus-news.net/news/2017/09/04/2432453/dmitriy-peskov-sasedite-na-kndr-tryabva-da-badat-madri.html", "text": "Прессекретарят на Кремъл Дмитрий Песков заяви, че страните извън региона лесно произнасят думата „война“ по отношение на ситуацията около Северна Корея, но нейните съседи трябва да бъдат мъдри и да изберат балансиран подход към проблема, предаде РИА Новости.\r\n„В дадения контекст извънрегионалните страни произнасят думата „война“ много лесно, но тези страни, които живеят в един регион с КНДР и в един регион с Корейския полуостров, трябва да бъдат значително по-мъдри и балансирани в подхода си към този толкова сериозен проблем, който предизвиква нашите общи притеснения“, заяви Песков. Виктор Турмаков", "date": "2017.09.04", "title": "Дмитрий Песков: Съседите на КНДР трябва да бъдат мъдри"}
{"url": "http://www.focus-news.net/news/2017/09/04/2432454/shumen-v-grada-shte-se-provede-tarzhestveno-chestvane-na-denya-na-saedinenieto.html", "text": "Община Шумен, областната управа и Командването на Шуменския гарнизон организират честване на Съединението на Княжество България и Източна Румелия и 135 години от създаването на първия полеви лагер на Българската армия в село Мараш. Това съобщиха от пресцентъра на Общината. Началото на тържеството е от 10.00 часа на 6 септември пред Паметника на загиналите във войните шуменци на пл. „Кристал“ в Шумен. С официална церемония и военни почести ще бъдат поднесени цветя и венци в памет на героите, дали живота си за независимостта и свободата на България. Ритуалът пред паметната плоча в местността “Марашката кория” в село Мараш ще започне в 11.00 часа с участието на курсанти от Факултета „Артилерия, ПВО и КИС“ – Шумен. Слово по повод Деня на Съединението ще произнесе полк. доц. Сашо Евлогиев, декан на факултета.", "date": "2017.09.04", "title": "Шумен: В града ще се проведе тържествено честване на Деня на Съединението"}
{"url": "http://www.focus-news.net/news/2017/09/04/2432455/ministar-nikolina-angelkova-ideyata-da-izpratim-400-hil-kartichki-na-chuzhdestranni-turisti-posetili-nashata-strana-e-da-pokazhem-lichno-otnoshenie-kam-tyah.html", "text": "Идеята да изпратим 400 хил. картички на чуждестранни туристи, които са посетили нашета страна дойде от това да покажем едно лично отношение към тях. Това коментира за Агенция „Фокус” министърът на туризма Николина Ангелкова, във връзка с нейната инициатива да бъдат изпратени 400 хил. картички на туристи, почиващи в България. „Смятам, че такъв жест със сигурност е по-различен маркетингов подход и по-различно представяне на нашата страна, свързано с личното докосване на тези туристи. Идеята беше и да използваме дизайна, който вече имаме на марката, която Министерство на туризма валидира за Годината за устойчиво развитие на туризма на Световната организация по туризъм\", обясни министър Ангелкова. \"По този начин направихме една картичка с изображенията на Казанлъшката гробница и Рилския манастир, които достойно да представят културно-историческото наследство на България. Смятам, че дизайнът се получи много добре. Представяйки ги във формата на кръгове, които са символ на вечността и безкрайността, това допълнително дава представа за корените на нашата страна. Тук бих искала да подчертая, че стойността на поръчката е между 24 и 27 хил. лева, като цената за една картичка е между 0.06 и 0.07 стотинки, което даде основание да я възложим директно, но не това е най-важното\", допълни още тя. По думите ѝ най-важното е, че по този начин всеки един от тези случайно избрани 400 хил. чуждестранни туристи да усети личното отношение. \"Най-добрият начин да разберем дали сме се справили с тази задача е следващата година, а ние за това ще следим, да видим кой от тези туристи се е върнал в България за своята почивка или е препоръчал нашата страна на своите приятели и роднини. Знаете, че най-добрата реклама е от уста на уста\", заяви още министър Николина Ангелкова.  \r\nИван ЛАЗАРОВ", "date": "2017.09.04", "title": "Министър Николина Ангелкова: Идеята да изпратим 400 хил. картички на чуждестранни туристи, посетили нашата страна, е да покажем лично отношение към тях"}
{"url": "http://www.focus-news.net/news/2017/09/04/2432456/afp-sasht-shte-predstavyat-proektorezolyutsiya-sas-sanktsii-sreshtu-kndr-pred-oon.html", "text": "Постоянният представител на САЩ в ООН Ники Хейли заяви, че САЩ ще представят проекторезолюция пред Съвета за сигурност с нови санкции срещу Северна Корея заради нейното шесто ядрено изпитание и че Вашингтон цели тя да бъде гласувана тази седмица, предаде  AFP.\r\n„САЩ ще разпространят резолюцията, която искаме да обсъдим тази седмица и да  гласуваме в понеделник“, заяви Хейли по време на извънредна среща  на Съвета за сигурност на световната организация.  Виктор Турмаков", "date": "2017.09.04", "title": "AFP: САЩ ще представят проекторезолюция със санкции срещу КНДР пред ООН"}
{"url": "http://www.focus-news.net/news/2017/09/04/2432457/tass-prezidentite-na-rusiya-i-na-yuzhna-koreya-reshitelno-osadiha-deystviyata-na-phenyan.html", "text": "Президентите на Русия и на Южна Корея Владимир Путин и Мун Джей-ин по време на телефонен разговор решително са осъдили действията на Пхенян „грубо нарушаващи съответните резолюции на Съвета за сигурност на ООН, подкопаващи режима на глобално неразпространение на ядрено оръжие и създаващи сериозна заплаха за мира и сигурността в региона“,  предаде ТАСС.\r\n„От  руска страна отново бе акцентирано, че решаването на тази крайно сложна ситуация е възможно изключително чрез възобновяване на преговорите, активно използване на политически и дипломатически средства“, съобщават от пресслужбата на Кремъл. \r\nДвамата са поели  ангажимента да продължат с обмена на мнения по въпроса.  Виктор Турмаков", "date": "2017.09.04", "title": "ТАСС: Президентите на Русия и на Южна Корея решително осъдиха действията на Пхенян"}
{"url": "http://www.focus-news.net/news/2017/09/04/2432458/tanya-petrova-ruo-vidin-dve-uchilishta-izlizat-ot-uchilishtnata-mrezha-na-oblastta.html", "text": "Две училища излизат от училищната мрежа на областта, каза на работна среща Таня Петрова, директор на РУО – Видин, предаде репортер на Радио „Фокус“ – Видин. Тя посочи, че във Видин две училища – СУ „Христо Ботев“ и ОУ „Отец Паисий“ се сливат в едно училище. „Подобен е случаят и в град Димово – там основното училище и професионалната гимназия по икономика се сливат в средно училище „Св.св.Кирил и Методий“. През тази учебна година учениците във видинските училища ще бъдат по-малко в сравнение с предишната, но точният брой ще бъде ясен след 15 септември“, каза Таня Петрова. Форумът бе иницииран от областния управител Албена Георгиева във връзка с изпълнението на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. 22 са екипите за съвместна работа на институциите за обхващане и задържане на децата в училищата в областта. В състава на екипите са включени общо 187 представители от различни ресорни институции – РУО, РДСП, ОД на МВР, общински администрации и представители на други ресорни институции и организации, имащи отношение към образованието. Екипите ще извършват дейности по идентифициране на децата и учениците в задължителна училищна възраст, които не са обхванати в образователната система или са отпаднали от училище. Ще работят и с учениците в риск от отпадане от училище. Таня Петрова посочи, че е много важно по места да се работи с кметските наместници, които познават хората, знаят кои са в чужбина, имат информация къде са децата и могат да окажат помощ в работата на екипите.\r\nАнна ЛОЗАНОВА", "date": "2017.09.04", "title": "Таня Петрова, РУО – Видин: Две училища излизат от училищната мрежа на областта"}
{"url": "http://www.focus-news.net/news/2017/09/04/2432459/reuters-yuzhna-koreya-i-sasht-shte-premahnat-ogranicheniyata-varhu-raketite-na-aziatskata-strana.html", "text": "Президентите на Южна Корея и на САЩ Мун Джей-ин и Доналд Тръмп са се споразумели да премахнат ограниченията върху ракетите в азиатската страна във връзка с ядреното изпитание на КНДР. Според настоящите споразумение между Вашингтон и Сеул бойните глави на  ракетите на Южна Корея могат да бъдат най-много 500 кг. предаде  Reuters.\r\nДвамата президенти са взели това решение по време на телефонен разговор по данни на южнокорейското президентство. Двамата са се разбрали да приложат най-силните възможни санкции и натиск върху Северна Корея и че в ООН трябва да бъдат предложени най-силните възможни санкции.\r\nЮжна Корея по-рано съобщи, че ще проведе преговори със САЩ за разполагането на самолетоносачи и стратегически бомбардировачи на Корейския полуостров, след като Северна Корея даде сигнал, че може да извърши пускове на нови балистични ракети.  Виктор Турмаков", "date": "2017.09.04", "title": "Reuters: Южна Корея и САЩ ще премахнат ограниченията върху ракетите на азиатската страна"}
{"url": "http://www.focus-news.net/news/2017/09/04/2432460/sotir-ivanov-im-petrich-plochata-na-kasandar-eksponirana-na-herakleya-sintika-razkazva-kriminalna-istoriya-sluchila-se-prez-ii-iii-vek.html", "text": "Плочата на Касандър, която експонирахме на античен град Хераклея Синтика, разказва една криминална история, случила се през втората половина на II век или началото на III век сл. Хр. Това каза за Радио „Фокус“ – Пирин Сотир Иванов, директор на Исторически музей – Петрич. Артефактът е свързан с историята на Касандър, който е убит на връщане от Пауталия (съвременен Кюстендил) до Хераклея Синтика, близо до Петрич. „Интересното при плочата е, че тя е от един сравнително късен период, когато предполагахме, че градът вече е бил в упадък. Самата плоча, високият стил, влиянието от епоса и епическата трагедия, самата мерена реч показват висока култура и стандарт на Хераклея Синтика дори през тази късна епоха. Очевидно Хераклея Синтика запазва статута си на столица на средна Струма около 1000 години – от IV век пр. Хр. поне до сериозните земетресения от 355 и 388 година сл. Хр.“, каза още Сотир Иванов.\r\nПлочата е с височина около 1.70 метра и тежи около 1.200 кг. „За нас бе изключително важно да я покажем, заедно с прекрасен превод на гръцки и на български. Разбира се, показан е и оригиналният текст. Всичко това бе направено благодарение на съвместната ни работа с колегата Николай Шаранков от Софийския университет. Всичко това беше експонирано в естествената си среда, дори нишата, в която е поставена плочата е заобиколена от същия тип и цвят камък. За нас е от изключително значение да покажем града не само като архитектура, но и като култура. Мисля, че това се оценява и от нашата посетители“, посочи Иванов.\r\nТой отбеляза, че е бил изключително изненадан от румънски археолози, които в събота са посетили обекта само защото са чели за него в интернет.\r\nЛивия НИНОВА", "date": "2017.09.04", "title": "Сотир Иванов, ИМ – Петрич: Плочата на Касандър, експонирана на Хераклея Синтика, разказва криминална история, случила се през II – III век"}
{"url": "http://www.focus-news.net/news/2017/09/04/2432461/mrt-makedoniya-ministar-predsedatelite-na-makedoniya-i-na-izrael-zayaviha-che-shte-zasilyat-dvustrannoto-satrudnichestvo.html", "text": "Министър-председателят на Македония Зоран Заев в рамките на посещението си в Израел се срещна със своя колега и домакин Бенямин Нетаняху. Двамата обсъдиха сътрудничеството в сферата на сигурността и съвместните проекти в областта на информационните технологии, предаде македонската медия \"МРТ\". \r\n\"Спомняме си трагедията преди 75 години, помним евреите от Македония. Ние сме тук, за да развием двустранни отношения. Благодарни сме на Македония за това, което направи за Израел в международен мащаб.  За всичко това ви приветствам в Ерусалим \", заяви израелският премиер Бенямин Нетаняху.\r\nЗаев каза, че за Македония означава много опитът на Израел в областта на иновациите и стартиращите фирми. Той посочи , че правителството ще използва израелския в името на гражданите на страната си.\r\n\"Нашето сътрудничество трябва да бъде на няколко нива, като едно от тях е областта на сигурността, за която Израел е добър пример в света. Да мислим за организации като НАТО, защото се надяваме да станем негови членове. Радикализмът и екстремизмът присъстват в този регион, но и в моята страна. Ние ще увеличим сътрудничеството в областта на отбраната \", посочи Заев Виктор Турмаков", "date": "2017.09.04", "title": "\"МРТ\" (Македония): Министър-председателите на Македония и на Израел заявиха, че ще засилят двустранното сътрудничество"}
{"url": "http://www.focus-news.net/news/2017/09/04/2432462/varna-nad-100-signala-ot-rodilnite-otdeleniya-za-detsa-v-risk-ot-izostavyane-sa-postapili-v-direktsiya-sotsialno-podpomagane.html", "text": "119 сигнала от родилните отделения във Варна за деца в риск от изоставяне са постъпили в Дирекция „Социално подпомагане” през първото шестмесечие на 2017 година. Това каза в интервю за Радио „Фокус” – Варна Адриана Григорова, директор на Дирекция „Социално подпомагане” – Варна. Тя допълни, че 61 от случаите са свързани с родили непълнолетни майки. „В родилните отделения раждат майки от цяла Североизточна България, като 38 от случаите са за родилки от други населени места. Препратили сме сигналите до съответните дирекции „Социално подпомагане“ за оценка. 23 от родилките живеят на територията на община Варна“, каза Адриана Григорова. След направена оценка на риска за непълнолетните родилки и техните бебета са предприети мерки спрямо само 4 деца – подкрепа в семейна среда. „Получили сме и сигнали, свързани с 55 пълнолетни майки, като 9 от сигналите са препратени до други населени места, а останалите 46 са на територията на община Варна. Спрямо тях се предприети мерки за закрила – подкрепа в семейна среда в 4 случая, 9 деца са настанени в специализирана институция – Дом за медико-социални грижи за деца, 16 деца са настанени в приемни семейства, а в звено „Майка и бебе“ са настанени 3 майки с техните деца“, посочи Адриана Григорова.\r\nМарияна ВАЛЕНТИНОВА", "date": "2017.09.04", "title": "Варна: Над 100 сигнала от родилните отделения за деца в риск от изоставяне са постъпили в Дирекция „Социално подпомагане“"}
{"url": "http://www.focus-news.net/news/2017/09/04/2432463/margrete-vestager-predlozheniyata-na-guugal-sa-v-pravilna-posoka.html", "text": "Европейският комисар по защита на конкуренцията Маргрете Вестагер заяви, че предложенията на корпорацията „Гуугъл“ да спази заповедта на ЕС и да спази условията за условията на търговия сочат „в правилната посока“, предаде  AFP.\r\n„Измина по-малко от седмица откакто получихме писмо от компанията и затова трябва да се задълбочим още малко, преди да кажем нещо“, заяви Вестагер едва месеци, след като глоби „Гуугъл“ с рекордните 2,4 млрд.  евро заради въпроса.\r\n„Но засега изглежда, че нещата сочат към много правилна посока“, добави тя.  Виктор Турмаков", "date": "2017.09.04", "title": "Маргрете Вестагер: Предложенията на „Гуугъл“ са в правилна посока"}
{"url": "http://www.focus-news.net/news/2017/09/04/2432464/aktsenti-v-sutreshniya-blok-dobro-utro-balgariya-na-radio-fokus-na-5-septemvri.html", "text": "Преди дни започна работата по обхвата и приобщаването на деца в образователната системата. На какви етапи ще бъде разделена работата на екипите, кога се очакват първите резултати? Какви видове помощи се предвиждат?  На тези и други въпроси ще ни отговори образователният зам.-министър Деница Сачева.\r\nНяколко инциденти със стрелба с огнестрелни оръжия бяха регистрирани за по-малко от месец у нас. Някои от тях са с трагичен край –  за профила на лицата, извършващи подобни деяния, за контрола над издаването на разрешителни за оръжията, както и за добрите практики в Европа и САЩ, ще разговаряме с криминалния психолог проф. Калин Гайдаров, бивш директор на Института по психология на МВР.\r\nНавлязохме в септември, месецът, който ни напомня за есента. Дали да очакваме „циганско лято“? Каква е дългосрочната прогноза за есен 2017 ще попитаме доц. Илиан Господинов от Националния институт по метеорология и хидрология към Българската академия на науките.  \r\nВ минутите до 10.00 часа ще се насочим към Варна. Четирима ученици от града са селектирани за участие в първата стажантска програма на Европейската организация за ядрени изследвания (ЦЕРН) – пилотно двуседмично обучение - стаж за ученици. Какво включва програмата ще ни разкаже в репортажа си колегата Марияна Валентинова.\r\nТези и още теми – в сутрешния блок „Добро утро, България“ на Радио „Фокус“, от 06.00 до 10.00, с водещ Милослава Ангелова.", "date": "2017.09.04", "title": "Акценти в сутрешния блок „Добро утро, България“ на Радио „Фокус“ на 5 септември"}
{"url": "http://www.focus-news.net/news/2017/09/04/2432465/kyustendil-kmetat-na-obshtina-dupnitsa-metodi-chimev-shte-postavi-nachaloto-na-prepis-na-istoriya-slavyanobalgarska.html", "text": "Кметът на Община Дупница Методи Чимев ще постави началото на препис на „История Славянобългарска“. Това съобщи за Радио „Фокус” – Кюстендил Таня Камбурова, експерт в отдел „Култура” към Община Дупница. За целта е оформено книжно тяло с празни страници в него, върху които ще се преписва Паисиевата история. Вече е направен и график по запълването на преписа със съответния текст. Ученици от местните школи, представители на читалища в града и селата, активисти и общественици, съветници, както и доброволци ще могат да се включат в преписа – саморъчно. Инициативите е по повод Европейските дни на наследството, които по този начин се отбелязват в Дупница.\r\nВенцеслав ИЛЧЕВ", "date": "2017.09.04", "title": "Кюстендил: Кметът на Община Дупница Методи Чимев ще постави началото на препис на „История Славянобългарска“"}
{"url": "http://www.focus-news.net/news/2017/09/04/2432466/predstoyashti-sabitiya-v-stranata-za-5-septemvri-agentsiya-fokus.html", "text": "***\r\nОт 14:50 часа на „Дондуков“ 2, държавният глава Румен Радев ще се срещне с председателя на Централната избирателна комисия Ивилина Алексиева. \r\n***\r\nОт 15.30 часа в Гербовата зала на „Дондуков“ 2 президентът Румен Радев ще удостои посланика на Суверения военен хоспиталиерен орден на Св. Йоан от Йерусалим, Родос и Малта Камило Дзуколи с орден „Стара планина“ първа степен. \r\n***\r\nВицепрезидентът Илияна Йотова ще посети с. Одърне, където ще разговаря с кмета на населеното място и ще присъства на панихида в храм „Св. Параскева“, а по-късно ще произнесе слово по повод откриването на паметна плоча на загиналите през войните 1912 – 1945 г. от с. Одърне, където ще бъдат поднесени венци и цветя. \r\n***\r\nВицепрезидентът Илиана Йотова ще посети гр. Опака, област Търговище, където ще се срещне с кмета в сградата на общината. Тя ще посети читалище „Пробуда - 1922“, където ще разгледа изложба и ще разговаря с жители и гости на града. \r\n***\r\nОт 20.30 часа председателят на Народното събрание Димитър Главчев ще присъства на тържествената заря-проверка в град Съединение по случай 132-рата годишнина от Съединението на Княжество България и Източна Румелия. От 19.30 часа той ще присъства на панихида в памет на голямоконарците – участници в Съединението в църквата „Св. Атанасий“.\r\n***\r\nОт 11.00 часа министърът на културата Боил Банов ще посети напълно разкрития „Град на мъртвите” на Перперикон и ще закрие успешния летен археологически сезон за 2017 г.\r\n***\r\nОт 9.30 часа в Интер Експо Център ще се проведе форум: “Кариера в България. Защо не?”.\r\n***\r\nОт 09.30 часа, XIV състав на Специализираният наказателен съд ще заседава по делото срещу Александър Л., Станимир Б., Йовчо К., обвинени в образуване и ръководене на организирана престъпна група. \r\n***\r\nОт 10.00 часа XIV състав на Специализираният съд ще заседава по делото срещу Недко Д. и Васил П., обвинени в изнудване. \r\n***\r\nОт 10.00 часа в Централната избирателна комисия ще се проведе жребий за определяне на поредните номера на партиите и коалициите за частичните кметски избори на 8 октомври 2017 г.\r\n***\r\nОт 11.00 часа, в конферентната зала на Българска стопанска камара, Индустриален клъстер „Сигурност“, Българската камара за охрана и сигурност и Съюзът на фирмите за охрана и сигурност организират съвместна пресконференция на тема: „Гарантират ли ефективни услуги за сигурност предложенията за промени в законите за частната охранителна дейност и за МВР?“.\r\n***\r\nОт 12.00 часа в Пресклуба на БТА ще се проведе пресконференция на тема „Играта на професионалното прегаряне & баланс личен живот - работа“ (Burnout Gamble & Work-Life Balance). \r\n***\r\nОт 15.00 до 17.00 часа народният представител от „БСП за България“ проф. Георги Михайлов и заместник-председателят на СОС Милка Христова ще бъдат на разположение на софиянци в постоянната приемна на БСП – София на ул. „Леге“ №10, етаж 1.\r\n***\r\nОт 18.00 часа в Регионален исторически музей – София ще бъде открита временната експозиция „Храмът, времето и ние“, посветена на базиликата Света София.\r\n***\r\nОт 19.00 часа, в Градския парк на Гоце Делчев ще бъде отбелязан  Денят на Съединението на Княжество България с Източна Румелия – 6 септември.\r\n***\r\nОт 10.00 часа в Архитектурен резерват „Никополис ад Иструм“ ще се проведе открит урок и закриване на детска полицейска академия.\r\n***\r\nОт 17.30 часа в Изложбени зали „Рафаел Михайлов“ ще бъде открита изложба „А…? е Басня“ - илюстрация и живопис на художника Спартак Паскалевски, посветена на Антон Труфев /1939-2017/.\r\n***\r\nОт 18.00 часа в Изложбени зали „Рафаел Михайлов“ще бъде открита изложба „70 години Дружество на плевенските художници“.\r\n***\r\nОт 21.00 часа в Архитектурно-музеен резерват „Царевец“в рамките на II Летен сезон на българските оперни театри  „Сцена на вековете“ - Велико Търново 2017 ще бъде представен концерт-спектакъл „Коса“ по мюзикъла на Джеръм Рани, Джеймс Рейдоу и Голт Макдърмът. Той ще бъде представен от Държавна опера – Пловдив.\r\n***\r\nОт 23.30 часа на площад „Цар Асен I“ ще бъде излъчен Аудиовизуален спектакъл „Царевград Търнов – звук и светлина“. \r\n***\r\nОт 19.00 часа в Градския парк с рок концерт на група DASS ще бъде отбелязан Денят на Съединението на Княжество България с Източна Румелия – 6 септември.\r\n***\r\nОт 10.00 часа във Висше училище по мениджмънт – Международен колеж, фоайе I етаж, ще бъде представена пътуваща изложба „Разрушение и съзидание“ в рамките на Проект „Майсторът и времето“, посветена на архитектурно-строителното дело на Майстор Никола Фичев.\r\n***\r\nОт 13.00 часа в Огледална зала „Нели Божкова“ ще се проведе XXI Международен младежки музикален конкурс „Надежди, таланти, майстори” – Добрич 2017.\r\n***\r\nВ Народно читалище „Йордан Йовков-1870 г.“ – Читалня  ще се състои прожекция на документалния филм „Часът на нашето Съединение\".\r\n***\r\nОт 18 часа в музея на фотографията ще започне празничен концерт на група „ Квартетът“ по повод 6 септември – Съединението на България.\r\n***\r\nОт 11.00 часа в „ Образователен център” в квартал „Изток” ще се проведе Информационен ден.\r\n***\r\nОт 17.30 часа в залата на Община Кочериново ще се проведе извънредно заседание на Общинския съвет по повод липсата на питейна вода.\r\n***\r\nОт 11.00 часа в пространството на Баня „Старинна“ ще се проведе пресконференция по повод предстоящото издание на 23-тата Седмица на съвременното изкуство.\r\n***\r\nОт 19:30 часа в Стария град ще се проведе среща с румънския поет Мирча Картареску.\r\n***\r\nОт 18.00 часа в Художествена галерия Стара Загора ще бъде представена изложба „60 години старозагорско куклено изкуство“.\r\n***\r\nОт 10.00 часа в зала 203 на общината ще се проведе брифинг.", "date": "2017.09.04", "title": "Предстоящи събития в страната за 5 септември (Агенция „Фокус“)"}
{"url": "http://www.focus-news.net/news/2017/09/04/2432467/tenis-karolina-plishkova-se-klasira-za-chetvartfinalite-na-us-open.html", "text": "Каролина Плишкова победи американката Дженифър Брейди с 6:1, 6:0 на осминафинал от тенис турнира US Open.\r\nС тази победа световната номер едно при жените се класира за четвъртфиналите, където ще се изправи срещу победителката от играта между американката Коко Вандеуей и чехкинята Луцие Шафаржова. Виктор Турмаков", "date": "2017.09.04", "title": "Тенис: Каролина Плишкова се класира за четвъртфиналите на US Open"}
{"url": "http://www.focus-news.net/news/2017/09/04/2432468/prof-d-r-dimitar-dimitrov-unss-podzemnite-yadreni-opiti-sami-po-sebe-si-ne-kriyat-risk-za-horata-v-rayona-no-izpolzvaneto-na-tozi-vid-orazhie-e-seriozna-opasnost.html", "text": "Подземните ядрени опити сами по себе си не крият риск за хората в района, но използването на този вид оръжие е сериозна опасност. Това коментира проф. д-р Димитър Димитров, ръководител на катедра „Национална и регионална сигурност“ в УНСС по повод последния ядрен опит на Северна Корея. Той уточни, че от доста години има конвенция на ООН, която забранява ядрените опити във въздушното пространство, космоса и моретата. „По-опасното е друго, че Северна Корея има водородна бомба, която е със значително по-голяма мощност от конвенционалните ядрени оръжия. В последно време Северна Корея извършва и доста опити с балистични ракети, т.е. има и средството за доставяне на това ядрено оръжие до потенциална цел. Като се прибави и риториката на Ким Чен Ун сместа става наистина взривоопасна. Ако наистина Северна Корея има технологична възможност да извършва такива успешни опити и то с водородна бомба, опасността става по- голяма, тъй като това ще им даде по-голямо самочувствие и по-големи амбиции вероятно във всякакъв план“, посочи проф. д-р Димитър Димитров. \r\n„Северна Корея от много дълго време развива ядрена програма и въпреки различните санкции, преговори, различните работни формати, които преговарят с нея, тя продължава да извършва изпитание и на балистично, и на ядрено оръжие, така че това е по-голямата опасност“, допълни проф. д-р Димитров.", "date": "2017.09.04", "title": "Проф. д-р Димитър Димитров, УНСС: Подземните ядрени опити сами по себе си не крият риск за хората в района, но използването на този вид оръжие е сериозна опасност"}
{"url": "http://www.focus-news.net/news/2017/09/04/2432469/radoslav-simeonov-istorik-v-boevete-pri-dobrich-tsivilnite-grazhdani-se-srazhavat-redom-s-voynitsite-koeto-e-ryadak-primer-za-edinodeystvie-mezhdu-voyska-i-narod.html", "text": "Малко известен факт е, че в тези боеве редом с нашите войски участват и много цивилни добрички граждани. Водени от своя граждански и патриотичен дълг те отиват на позициите и се сражават заедно с войниците. Това каза в интервю за Агенция „Фокус“ историкът Радослав Симеонов по повод освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. „Това правят не само мъже, но и жени, деца и старци. Мисля, че това е един много рядък пример на единодействие между войска и народ. Може би няма друга страница във военната ни история като тази“, заяви той. „Големият майстор на военната ни белетристика Йордан Йовков, който никога не може да бъде упрекван в съчинителство, в своя разказ „Българка“ разказва за подвига на една обикновена жена от Добрич - Шина. Тя всъщност е реално съществувало лице и се казва Минка Сарийска, която тръгва да носи вода с кобилици за прегряващите от стрелбата по врага картечници“, обясни Радослав Симеонов. „Примерът й е последван от десетки други жители. Те превързват ранени, пренасят патрони и провизии към позициите, като сред тях също има жертви“, каза още той. \r\nБиляна ИВАНОВА", "date": "2017.09.04", "title": "Радослав Симеонов, историк: В боевете при Добрич цивилните граждани се сражават редом с войниците, което е рядък пример за единодействие между войска и народ"}
{"url": "http://www.focus-news.net/news/2017/09/04/2432470/tass-postoyanniyat-predstavitel-na-yuzhna-koreya-v-oon-prizova-sanktsiite-sreshtu-kndr-da-badat-ozhestocheni.html", "text": "Постоянният пратеник на Южна Корея в ООН О Чжун  заяви, че страната му застава зад засилването на санкциите срещу Пхенян и приемането на нови резолюции на Световната организация, предаде  ТАСС.\r\n„Съветът за сигурност трябва да отговори на тези сериозни провокации, приемайки нови резолюции, съдържащи по-строги мерки, които да бъдат болезнени за Пхенян“, заяви той. Постоянният представител заяви, че последното ядрено изпитание на КНДР заплашва „спокойствието и сигурността не само на Корейския полуостров или в Североизточна Азия, но и по целия свят“. \r\n„Трябва незабавно да прекратим това и призовавам всички членове на ООН, включително и членовете на Съвета за сигурност да предприемат мерки. Също така призовавам Северна Корея да прекрати саморазрушаването и без забавяне да вземе решение за денуклеаризация“, заключи дипломатът.  Виктор Турмаков", "date": "2017.09.04", "title": "ТАСС: Постоянният представител на Южна Корея в ООН призова санкциите срещу КНДР да бъдат ожесточени"}
{"url": "http://www.focus-news.net/news/2017/09/04/2432471/remontite-na-stolichnite-bulevardi-knyaz-al-dondukov-todor-kableshkov-i-montevideo-shte-prodalzhat-i-sled-15-septemvri-obzor.html", "text": "Ремонтите на столичните булеварди „Княз Ал. Дондуков“, „Тодор Каблешков“ и „Монтевидео“ ще продължат и след 15 септември. Това каза кметът на София Йорданка Фандъкова по време на инспекция на реконструкцията на бул. „Княз. Ал. Дондуков“, на която присъства и заместник-кмет по направление „Транспорт и транспортни комуникации” Евгени Крусев.\r\n„Ремонтът на бул. „Княз Ал. Дондуков е един от най-тежките ремонти. Проектът се работи в срок и за 15-ти септември ще бъде пуснато движението от ул. „Сердика“ до ул. „ Георги С. Раковски“ и от ул. „Кракра“ до бул. „Васил Левски“. След 15 септември по график ще бъде затворен участъкът от бул. „Васил Левски“ до ул. „Георги С. Раковски“. Работниците ще работят с удължено работно време и се надявам хората, които живеят наоколо, да бъдат търпеливи“, заяви още Фандъкова. Тя уточни, че преди началото на новата учебна година ще бъде пуснато движението и по  бул. „Овча купел“ и бул. „Шипченски проход”.\r\nЗам.-кметът Евгени Крусев обясни, че се очаква през юли 2018 г. да започне строителството на новото трамвайно шосе по линии 1, 6 и 7 преди НДК. „В момента се работи изключително активно казусът с трамвай 7 да бъде решен. Вече са избрани два основни варианта и предстои те да бъдат обсъдени на Експертен съвет, след което да обявим обществената процедура, за да бъде избран изпълнител. Очакваме догодина, около 1 юли, да започне същинското строителство на новото трамвайно шосе, което да бъде според всички нормативни изисквания“, обясни зам.-кметът.\r\nТой каза, че вариантите, които се обсъждат, са да се изгради нова подпорна стена на входната рампа на тунела на НДК. „Тоест, трамвайното трасе да се запази както в посока към тунела за линия 6, така да се запазят и релсите за линии 1 и 7, които отиват към пилоните на НДК. Това решение ще позволи да се обособи асфалтирано локално платно, което хората да могат да използват и което ще отдалечи трамвая от техните домове поне на 5-6 метра“, каза още Крусев.\r\nЦветилена СИМЕОНОВА", "date": "2017.09.04", "title": "Ремонтите на столичните булеварди „Княз Ал. Дондуков“, „Тодор Каблешков“ и „Монтевидео“ ще продължат и след 15 септември (ОБЗОР)"}
{"url": "http://www.focus-news.net/news/2017/09/04/2432472/reuters-sebastian-kurts-predlaga-pomoshtite-za-migranti-v-avstriya-da-badat-namaleni.html", "text": "Външният министър на Австрия Себастиан Курц заяви, че помощите за мигранти трябва да бъдат намалени.  Това ще е част от неговата предизборна кампания на парламентарните избори на 15 октомври, предаде  Reuters.\r\nПланът му е средствата за бежанци да бъдат ограничени до 560 евро на човек . Десетки хиляди мигранти от Близкия Изток и Африка са пристигнали в Австрия през последните две години увеличавайки публичните разходи, засилвайки така подкрепата към политиците, защитаващи намаляването на миграцията. \r\nСпоред социологическите проучвания Народната партия на Курц води с 33% от потенциалните гласове. Следват я крайнодясната Партия на свободата и социалдемократите на действащия канцлер Кристиан Керн с по 25% всяка. \r\n„Трябва да запазим дългосрочно нашата социална система. За да постигнем това, ние трябва да я защитим от по-нататъшна имиграция“, заяви Курц. „Мнозина получават помощи без да допринесат за тази система. Тези, които работят и плащат данъци не трябва да страдат“, добави той.  Виктор Турмаков", "date": "2017.09.04", "title": "Reuters: Себастиан Курц предлага помощите за мигранти в Австрия да бъдат намалени"}
{"url": "http://www.focus-news.net/news/2017/09/04/2432488/ivan-postompirov-rim-gabrovo-23-ti-shipchenski-pehoten-polk-prav-se-vklyuchva-v-parvata-svetovna-voyna.html", "text": "23-ти Шипченски пехотен полк пръв се включва в Първата световна война. Това каза в интервю за Радио „Фокус“ – Велико Търново Иван Постомпиров, главен уредник в отдел „Фондове и архиви“ в Регионален исторически музей – Габрово. Той посочи, че на 1 октомври 1915 година България официално се включва във военните действия. Още на 28 септември 23-ти Шипченски полк, в който участват жители на Габровска околия, е съсредоточен на северозападната българо-сръбска граница. „Тъй като сръбски части са преминали и са завзели гранични постове, Полкът преминава в настъпление, като успява да ги изтласка. След това, от 1 октомври, когато вече официално е обявена война на  Сърбия, Полкът преминава в настъпление по самата сръбска граница, преминава през река Тимок и по долината на река Морава изпълнява своята задача като достига до съюзните германски и австрийски войски“, допълни Иван Постомпиров. Той припомни, че към края на октомври 23-ти Шипченски полк е прехвърлен в Македония, където продължава преследването на сърбите в посока към Охрид. „Интересното е, че преследването продължава и на територията на днешна Албания, като една от дружините на Полка достига до град Елбасан по същото време, когато между силите от Тройния съюз се водят преговори за поставянето на принц Кирил – брата на цар Борис, за княз на Албания. Това явно не се е осъществило, но са се водили такива преговори“, допълни Постомпиров. Той посочи, че „шипченци“ достигат до Берат, а след няколко дни и до адриатическото крайбрежие. „По този начин се осъществява идеята за България на три морета, тъй като по това време България има излаз към Бяло море, към Черно море и към Адриатическо море. Това обаче е за сравнително  кратко време, тъй като поради липса на ресурс българските войски през април месец се изтеглят от Елбасан и от Албания“, посочи уредникът от габровския музей. До средата на август 1916 година войниците си почиват в района на Охрид и Струга. След това 23-ти Шипченски полк, заедно с цялата 8-а Тунджанска дивизия, са включени в т. нар. „Леринска“ или „Чеганска“ настъпателна операция на Първа българска армия. „Водят се изключително тежки боеве в района на Лерин, който днес е на територията на Гърция. На 19 септември при контраатака успяват да разбият 175 френски колониален полк като вземат много пленници и военни материали. След това за съжаление, българските войски преминават в отбрана и през октомври до средата на ноември, т.е. около 45 дена,  Полкът е на позиции при село Кенали, на подстъпите към Битоля, където отбива атаките на френските и сръбски части. Принуден е да отстъпи на север от Битоля. 23-ти Шипченски и 12-ти Балкански полк, които са към 8-ма дивизия, в които служат много габровци, губят почти половината от личния си състав, което е около 5000 души. На следващата година се водят кръвопролитни боеве при завоя на река Черна, по време на пролетната офанзива на Антантата през април-май 1917 година“, посочи Постомпиров. Той отбеляза, че 8-а Тунджанска дивизия е една от най-пострадалите и остатъците от нея са изтеглени в района на Егейска Македония, където заемат позиции, които остават непроменени до края на войната.\r\nНадежда КРЪСТЕВА", "date": "2017.09.04", "title": "Иван Постомпиров, РИМ – Габрово: 23-ти Шипченски пехотен полк пръв се включва в Първата световна война"}
{"url": "http://www.focus-news.net/news/2017/09/04/2432489/okrazhna-prokuratura-plovdiv-poema-ubiystvoto-vav-vinogradets-zaradi-samneniya-za-pristrastnost-na-prokuror-ot-pazardzhik-obzor.html", "text": "Случаят с убийството на 47-годишния собственик на заведение в село Виноградец ще бъде прехвърлен от Районна прокуратура – Пазарджик към Окръжна прокуратура – Пловдив. Причината за това са изказванията на близките на починалия мъж, според които председателят на Общинския съвет в Септември и притежател на пистолета, с който е извършено убийството, Лазар Влайков е в приятелски отношения с ръководителя на прокуратурата в Пазарджик - Георги Кацаров. Това съобщи на извънреден брифинг в Пазарджик главният прокурор Сотир Цацаров, който пристигна на място, за да се запознае с материалите по случая. По думите му за момента основните версии остават две – изстрелът да е произведен от 6-годишното дето, както се твърдеше в началото, или от чичо му - Лазар Влайков. Главният прокурор уточни, че множеството разпитани свидетели също се делят на две групи – според едните е стреляло детето, а според другите Влайков. Той подчерта, че до дни се очаква да бъдат изготвени резултатите от Националния институт по криминалистика и криминология въз основа на предадените натривки за барутни частици от починалия, от детето и от Лазар Влайков. Назначена е и биологична експертиза за ДНК по самото оръжие, както и техническа за иззетите мобилни телефони на присъстващите. Вече са изискани и разпечатки от мобилните телефони на празнуващите.  „Все още не са снети показания от районния прокурор Георги Кацаров за отношенията му с Лазар Влайков. Той ще бъде разпитан възможно най-бързо в качеството му на свидетел. В телефонен разговор с мен той каза, че с Влайков имат добри лични отношения, но не и професионални и че за последно са се чули преди 1 месец. Разследването към момента се наблюдава от окръжния прокурор Васил Малинов“, допълни Цацаров. По думите му на местопрестъплението са намерени 126 гилзи от газово оръжие. „В един момент е бил произведен и фаталният изстрел от пистолет „Глок“, уточни той, като подчерта, че пистолетът е с по-особено устройство на предпазния механизъм - няма външен предпазител, което поставя много въпроси относно възможността дете на 6 години да преодолее пусковата скоба и да произведе изстрел. „Трудно е детето да стреля с този вид пистолет, но не е невъзможно. Предстои да бъде разпитано самото дете по всички правила на НПК в т.нар. „синя стая“ в присъствието на съдия и психолог“, допълни главният прокурор. „Фокус“ припомня: На 1 септември бе оповестено, че 6-годишно дете е прострелляло смъртоносно 47-годишен мъж в заведение в пазарджишкото село Виноградец. По първоначална информация, след употреба на алкохол, единият от присъстващите - председателят на Общинския съвет в Септември Лазар Влайков е извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. Към момента няма привлечени обвиняеми. Назначени са съдебно-медицинска, балистична и комплексна психологическа експертиза, извършват се и други процесуално-следствени действия. Работи се по версиите за неволно убийство, извършено от 6-годишното дете, и за опит за прикриване на убийство.  Лазар Влайков бе задържан за кратко и в последствие освободен от ареста без повдигнато обвинение. Членството му в ПП ГЕРБ беше прекратено. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност.", "date": "2017.09.04", "title": "Окръжна прокуратура-Пловдив поема убийството във Виноградец заради съмнения за пристрастност на прокурор от Пазарджик (ОБЗОР)"}
{"url": "http://www.focus-news.net/news/2017/09/04/2432490/reuters-prezidentat-na-katalonskata-avtonomiya-zayavi-che-oblastta-shte-poddarzha-ikonomicheski-vrazki-s-ispaniya-sled-referenduma-za-nezavisimost.html", "text": "Президентът на Каталонската автономия Карлес Пуигдемон заяви, че областта ще остане ангажирана към „икономическото сътрудничество“ с останалата част на Испания след потенциалното обявяване на независимост и че се надява да сключи финансово споразумение с Мадрид, предаде  Reuters.\r\n„Независимостта се решава не чрез натискане на копче, а чрез преход, който искаме да бъде направен с максимален диалог и с възможно споразумение по финансите“, заяви Пуигдемон. „Ние сме отдадени на икономическо сътрудничество с цяла Испания. Ние няма да обърнем гръб на Испания“, добави той.\r\nМиналата седмица Пуигдемон представи правната рамка за прехода към независимост, която ще бъде приета, ако повечето жители на Каталония гласуват с „да“ на референдума за отделяне от Испания.  Виктор Турмаков", "date": "2017.09.04", "title": "Reuters: Президентът на Каталонската автономия заяви, че областта ще поддържа икономически връзки с Испания след референдума за независимост"}
{"url": "http://www.focus-news.net/news/2017/09/04/2432491/shumen-758-dushi-sa-podali-ot-nachaloto-na-godinata-do-momenta-molbi-za-snabdyavane-s-darva-ot-dgs.html", "text": "758 шуменци са подали от началото на годината до момента молби за снабдяване с дърва от ДГС-Шумен. Това съобщиха от Североизточното държавно предприятие.  Заявките са общо за  6 775 кубически метра дърва за огрев. За първите осем месеца на годината от ДГС-Шумен са раздали 4 000 кубически метра дървесина в Шумен и около 3 700 кубика в селата на общината. В момента стопанството продава добитата дървесина на цена 54 лева за кубик от временен склад в гората, а при доставка до адрес цената е 66 лева за кубически метър. „Количествата, които шуменци очакват да им бъдат доставени надхвърлят плана, който изпълняваме и затова има известно забавяне при изпълнението на поръчките. В момента возим дървата на хората, които са подали молби в средата на януари месец миналата година“, обясни директорът на ДГС-Шумен инж. Младен Манев. Той каза още, че тази година няма да бъдат изпълнени молбите на всички, които са заявили дърва през 2016 година. „В началото на годината все още имахме 118 молби за 1 089 кубика от 2015 година, които не бяхме изпълнили. Едва като приключихме с тях започнахме да караме  заявените количества за 2 016 година, които са 1 189 за 10 547 кубически метра“, допълни инж. Манев.  Той обясни, че дървесината за населението на град Шумен  е основно от територията на ПП „Шуменско плато“, като хората могат да получат дърва за горене и от други територии, но повечето отказват, защото транспортните разходи завишават крайната цена. Изпълняването на заявките за доставяне на дърва за огрев продължава и в момента по реда на подаването на молбите в ДГС-Шумен.", "date": "2017.09.04", "title": "Шумен: 758 души са подали от началото на годината до момента молби за снабдяване с дърва от ДГС"}
{"url": "http://www.focus-news.net/news/2017/09/04/2432492/sport-rafael-nadal-se-klasira-za-chetvartfinalite-na-us-open.html", "text": "Рафаел Надал победи украинеца Александър Долгополов  6:2, 6:4, 6:1 на осминафинал от тенис турнира US Open.\r\nС тази победа испанецът се класира за четвъртфиналите, където ще излезе на корта срещу победителя от мача  между белгиеца Давид Гофен и руснака Андрей Рубльов. Виктор Турмаков", "date": "2017.09.04", "title": "Спорт: Рафаел Надал се класира за четвъртфиналите на US Open"}
{"url": "http://www.focus-news.net/news/2017/09/04/2432493/kyustendil-obshtinata-e-finansirala-dva-remonta-na-obekti-v-sferata-na-obrazovanieto.html", "text": "Община Кюстендил е финансирала два ремонта на обекти в сферата на образованието. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите ѝ със средства от бюджета се извършва ремонт на централната сграда на Детска градина „Слънце”. Там се извършва топлоизолация на фасадата и на покрива. „Това е капиталов разход. Надявам се, че там ремонтът ще завърши до 15 септември”, каза Нели Петкова. Другият обект е бил в Шесто основно училище в Кюстендил. Става въпрос за ремонт на канализация, санитарни възли и други козметични ремонти. В част от сградата се помещава и Общинско предприятие „Ученическо хранене”. Ремонтът вече е приключил.\r\nВенцеслав ИЛЧЕВ", "date": "2017.09.04", "title": "Кюстендил: Общината е финансирала два ремонта на обекти в сферата на образованието"}
{"url": "http://www.focus-news.net/news/2017/09/04/2432494/dobrich-fotoizlozhba-slavnata-bdinska-diviziya-sveshteni-i-pametni-mesta-po-boyniya-pat-na-bdintsi-prez-parvata-svetovna-voyna-shte-bade-predstavena-v-dom-pametnik-yordan-yovkov.html", "text": "Съвсем скоро в добруджанския град предстои да бъде представена фотоизложба „Славната Бдинска дивизия. Свещени и паметни места по бойния път на бдинци през Първата световна война“. Това съобщи Живко Марков, историк и уредник в Музея за нова и най-нова история в Добрич, предаде кореспондентът на Радио „Фокус” – Варна. Изложбата ще бъде експонирана в „Дом-паметник Йордан Йовков“. Откриването ще се състои на 7 септември от 15.30 часа. Изложбата е съвместно дело на Държавен архив – Видин и Държавен архив – Враца. Посетителите ще имат възможност да разгледат фотоси от личния албум на генерал Христо Рачев Попов, командир на 6-та Бдинска дивизия през Първата световна война, както и снимки от фотоалбум, изготвен в дар на генерал Никола Жеков, главнокомандващ армията през войната. Тези албуми се съхраняват в Държавен архив – Видин. В изложбата ще могат да се видят и снимки на паметници, издигнати в чест на участието на военните части в Първата световна война във Видин и Враца. Ще бъдат показани и архивни документи, свързани с участието на България във войната, които се съхраняват в Държавен архив- Враца. Фотоизложбата има амбицията да гостува във всички населени места в страната, свързани с бойния път на военните части от 6-та Бдинска дивизия. „Много от войните на дивизията оставят костите си по бойните полета на Добруджа и тази изложба ни напомня за техните славни дела“, посочи историкът.\r\nЖулиета НИКОЛОВА", "date": "2017.09.04", "title": "Добрич: Фотоизложба „Славната Бдинска дивизия. Свещени и паметни места по бойния път на бдинци през Първата световна война“ ще бъде представена в Дом-паметник „Йордан Йовков“"}
{"url": "http://www.focus-news.net/news/2017/09/04/2432495/politsiyata-zadarzha-44-godishniya-georgi-genov-izdirvan-za-ubiystvoto-na-saprugata-si-v-peshtera-obzor.html", "text": "Локализиран и задържан е 44-годишния Георги Генов, заподозрян за убийството на съпругата си в Пещера. Мъжът бе обявен за общодържавно издирване, след като избяга от местопрестъплението и се укри. По разпореждане на вицепремиера и министър на отбраната в помощ на полицейските екипи бе предоставена високопроходима техника на 68-ма бригада „Специални сили“ при Министерството на отбраната. Благодарение на денонощната работа и усилията на екипите, днес мъжът бе открит във вилна постройка край планинското софийското село Мухово. В близост до мястото е намерен и семейният автомобил, с който по първоначални данни извършителят се е оттеглил, както и оръжието на престъплението. \r\nДиректорът на ОДМВР-Пазарджик Йордан Рогачев коментира, че Георги Генов не е имал помощници във времето, в което се е укривал и не се опитал да осуети задържането си. \r\nНа извънреден брифинг в Пловдив главният прокурор Сотир Цацаров обясни, че предстои да се внесе искане за мярка \"задържане под стража\" на извършителя. Агенция „Фокус“ припомня: На 1 септември (петък), след 19.30 часа в полицията е получено съобщение за жена в безпомощно състояние открита на кръстовище в града. Към мястото незабавно бяха насочени екипи на полицията и на „Спешна помощ\". Първоначалният оглед констатира смъртоносни наранявания по тялото на жената с остър предмет. Бе установена самоличността й – 41-годишна жителка на Пазарджик. Веднага bе сформиран екип от криминалисти, разследващ полицай, експерти, полицейски и младши-полицейски инспектори от РУ - Пещера и ОДМВР – Пазарджик, които започнаха работа по образуваното досъдебно производство под наблюдението на Окръжна прокуратура в Пазарджик. В рамките на разследването бе установено, че минути преди това е имало скандал между жертвата и съпруга ѝ, затова и една от изградените версии бе свързана с установяването на местонахождението на 44-годишния мъж, избягал с автомобила след престъплението. Установени бяха свидетели на случая, блокирани бяха основните пътни артерии.", "date": "2017.09.04", "title": "Полицията задържа 44-годишния Георги Генов, издирван за убийството на съпругата си в Пещера (ОБЗОР)"}
{"url": "http://www.focus-news.net/news/2017/09/04/2432496/afp-uraganat-irma-se-priblizhava-kam-iztochniya-karibski-region.html", "text": "Тропическият циклон “Ирма” се придвижва към източната част на карибския регион, предадоха в понеделник от националния американски институт по ураганите, съобщава AFP.  От агенцията напомнят, че „Ирма“ е ураган трета категория, с максимална скорост 195 километра в час, като според експерти силата на стихията ще се увеличи още повече във вторник. Ураганът \"Харви\", който удари крабрежието на САЩ, достигна до четвърта категория в пика си. \r\nПътят на \"Ирма\" все още не може да се определи с точност, но в понеделник той се приближава все повече към Пуерто Рико. Цанко Цолов", "date": "2017.09.04", "title": "AFP: Ураганът “Ирма“ се приближава към източния карибски регион"}
{"url": "http://www.focus-news.net/news/2017/09/04/2432497/plovdiv-s-velopohod-ot-grad-saedinenie-do-plovdiv-tazi-godina-shte-bade-otbelyazana-132-ata-godishnina-ot-saedinenieto-na-balgariya.html", "text": "С велопоход от град Съединение до Пловдив тази година ще бъде отбелязана 132-ата годишнина от Съединението на България. Това съобщи за Радио „Фокус” - Пловдив говорителят на Областна администрация-Пловдив. Стартът на велопоход „Съединение“ ще бъде даден на 6 септември, в 9.00 часа от площада в град Съединение и ще премине по шосето към село Войсил – село Бенковски – покрай село Царацово – през ж.п. прелеза към град Пловдив. В Пловдив велосипедистите ще се движат по бул. „Васил Априлов“, през моста на р. Марица, вляво по бул. 6-ти септември и ще финишират на площад „Съединение“.\r\nСъбирането на колоездачите ще започне от 8.00 часа на площада в град Съединение, като всеки участник ще получи стартов номер и фланелка на кампанията „Аз карам велосипед, последвай ме!“.\r\nВелопоходът се организира от Община Пловдив и Община Съединение. Събитието е част от календара на четвъртото издание на кампанията „Аз карам велосипед, последвай ме!“, чиято цел е насърчаване на колоезденето в градска среда и популяризиране на здравословния начин на живот и придвижване.\r\nЦветана ТОНЧЕВА", "date": "2017.09.04", "title": "Пловдив: С велопоход от град Съединение до Пловдив тази година ще бъде отбелязана 132-ата годишнина от Съединението на България"}
{"url": "http://www.focus-news.net/news/2017/09/04/2432498/gazetaru-angela-merkel-i-donald-tramp-obsadiha-krizata-na-koreyskiya-poluostrov.html", "text": "Германският канцлер Ангела Меркел и президента на САЩ Доналд Тръмп са провели телефонен разговор в понеделник, пише електронната редакция на руското издание “Газета“, като се позовава на официална информация, качена на интернет страницата на германския министерски съвет. Двамата са обсъдили ситуацията на Корейския полуостров, след като Пхенян обяви, че е провел нов успешен ядрен опит, този път на водородна бомба. \r\nВ съобщението се казва, че двамата „са съгласни, че тестовете на водородна бомба са нова и неприемлива ескалация на конфликта“.  Цанко Цолов", "date": "2017.09.04", "title": "„Газета.ру“: Ангела Меркел и Доналд Тръмп обсъдиха кризата на Корейския полуостров"}
{"url": "http://www.focus-news.net/news/2017/09/04/2432499/kyustendil-obshtina-dupnitsa-e-obyavila-vsichki-obshtestveni-porachki-po-izpalnenie-na-proekta-za-integriran-gradski-transport.html", "text": "Община Дупница е обявила всички обществени поръчки по изпълнение на проекта за интегриран градски транспорт. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му обществените поръчки са много на брой. Основната е за инженеринг – проектиране на самите улици и подмяна на бордюрите. Има обществени поръчки за доставка на автобуси и оборудване, изграждане на сервизна база, на автобусни спирки и доставка на електронни системи. „Всичко в момента тече и очаквам до месец-два да имаме сключени договори, което да позволи и започването на реалната работа по проекта”, каза Красимир Георгиев.\r\nВенцеслав ИЛЧЕВ", "date": "2017.09.04", "title": "Кюстендил: Община Дупница е обявила всички обществени поръчки по изпълнение на проекта за интегриран градски транспорт"}
{"url": "http://www.focus-news.net/news/2017/09/04/2432500/tass-dvama-ruski-voenni-sa-zaginali-sled-obstrel-ot-islyamska-darzhava.html", "text": "Двама руски военни са загинали след като \"Ислямска държава\" е открила огън с минохвъргачка по руски конвой в сирийската провинция Дейр ез-Зор. Това предава ТАСС, като цитира съобщение на руското министерство на отбраната. \r\nСпоред съобщението, при обстрела „един руски военнослужещ е починал, а друг е тежко ранен“. Раненият е откаран в болница, където не след дълго е издъхнал. Цанко Цолов", "date": "2017.09.04", "title": "ТАСС: Двама руски военни са загинали след обстрел от \"Ислямска държава\""}
{"url": "http://www.focus-news.net/news/2017/09/04/2432501/novaya-gazeta-dvamata-ruski-voenni-ubiti-v-siriya-shte-badat-nagradeni-posmartno.html", "text": "Двамата военни, които бяха убити след като Ислямска държава откри огън с минохвъргачка по конвой на руската армия в понеделник, ще бъдат наградени посмъртно, пише вестник “Новая Газета“, позовавайки се на официална информация от министерството на отбраната. \r\nПо-рано Москва съобщи, че след атака на Ислямска държава в сирийския район Дейр ез-Зор, двама руски военни са починали, единият на място, а другият докато лекарите се борели за живота му.   Цанко Цолов", "date": "2017.09.04", "title": "„Новая газета“: Двамата руски военни, убити в Сирия, ще бъдат наградени посмъртно"}
{"url": "http://www.focus-news.net/news/2017/09/04/2432502/the-independent-pregovorite-za-brekzit-mogat-da-se-zabavyat-zaradi-vazhna-namesa-ot-strana-na-tereza-mey.html", "text": "Преговорите за излизането на Великобритания от Европейския съюз могат да се забавят, заради предстояща „важна намеса“ на Тереза Мей. Това съобщиха от Брюксел в понеделник, предава The Independent. \r\n„Възможно е следващият цикъл от преговори да бъде в последната седмица на септември, защото изглежда ще има важна намеса на британския премиер“, заяви Ги Верхофстад, един от водещите преговорите от страна на Европейския съюз. Според неговото изказване, „намесата“ на Мей е насрочена за 21 септември.Цанко Цолов", "date": "2017.09.04", "title": "The Independent: Преговорите за Брекзит могат да се забавят, заради „важна намеса“ от страна на Тереза Мей"}
{"url": "http://www.focus-news.net/news/2017/09/04/2432503/api-katastrofa-po-patya-popovo-razgrad.html", "text": "Движението по път III-204 Попово-Разград в района на с. Дриново се извършва в една лента, поради ПТП, съобщават от Агенция \"Пътна Инфраструктура\" Пътна полиция регулира движението.", "date": "2017.09.04", "title": "АПИ: Катастрофа по пътя Попово-Разград"}
{"url": "http://www.focus-news.net/news/2017/09/04/2432504/rosiyskaya-gazeta-prodalzhavat-boynite-ucheniya-na-severniya-ruski-flot.html", "text": "Корабите от руския Северен флот са се подредили в ударна формация, като част от летните учения за проверка на бойната готовност на армията. Това е съобщил за вестник ”Росийская газета” морският капитан първи ранк Вадим Серга. \r\nВ ученията, които се провеждат в Баренцово море, участва включително и атомният крайцер „Петър Велики“. \r\nМоряците ще участват също така в симулации за отблъскване на въздушни и подводни атаки. Цанко Цолов", "date": "2017.09.04", "title": "„Росийская газета“: Продължават бойните учения на северния руски флот"}
