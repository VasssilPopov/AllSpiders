{"url": "http://www.focus-news.net/news/2019/02/25/2627981/emiliya-ilieva-statisticheski-izsledvaniya-blagoevgrad-4744-mln-evro-sa-chuzhdestrannite-investitsii-v-predpriyatiyata-ot-nefinansoviya-sektor-v-oblastta-za-2017-g.html", "text": "474.4 млн. евро са чуждестранните инвестиции в предприятията от нефинансовия сектор в Благоевградска област за 2017 г. Това каза за  Радио „Фокус“-Пирин  Емилия Илиева, началник на отдел „Статистически изследвания“-Благоевград към Териториално статистическо бюро-Югозапад. По думите й това е с 1.8% по-малко в сравнение с 2016 година. Тя допълни, че вложените в нефинансовите предприятия в региона средства представляват 1.9% от общия размер на направените чуждестранни инвестиции в страната и 3.3% от преките тези в рамките на Югозападния район. Илиева отбеляза, че по отношение на чуждестранните инвестиции област Благоевград заема осмо място в страната. Тя добави, че през 2017 година най-голяма е стойността на направените чуждестранни инвестиции в сектора на услугите – търговия, ремонт на автомобили и мотоциклети, транспорт, складиране и пощи, хотелиерство и ресторантьорство – 245.1 млн. евро, което е с 6.3% повече в сравнение с 2016 година. \r\nНатали СТЕФАНОВА", "date": "2019.02.25", "title": "Емилия Илиева, „Статистически изследвания“-Благоевград: 474.4 млн. евро са чуждестранните инвестиции в предприятията от нефинансовия сектор в областта за 2017 г."}
{"url": "http://www.focus-news.net/news/2019/02/25/2627980/varna-s-vhod-svoboden-i-pateshestvie-vav-vremeto-voennomorskiyat-muzey-shte-otbelezhi-3-mart.html", "text": "С вход свободен от 09.30 до 17.30 ч. и „пътешествие във времето“ Военноморският музей във Варна ще отбележи 3 март. Това съобщиха от пресцентъра на  Военноморския музей . В специално подготвено за Националния празник фотоколажно ателие посетителите ще бъдат провокирани да застанат до емблематични личности от българската морска история, свързани с морето, да „седнат“ на палубата на кораби от близкото и далечното минало или да плават в различни географски ширини. Гостите на музея ще могат да се „снимат“ с цар Борис III, с възпитаника на Морското училище във Варна – поета Никола Вапцаров, с морския капитан Васил Филев, служил на кораби от Българското търговско параходно дружество до 1940 г., както и  с офицери от Щаба на флота. Дигиталната среда ще позволи на желаещите да се качат на палубата на кораба „Дръзки“, заедно с екипажа, участвал в атаката на турския крайцер „Хамидие“, да усетят радостта от улова на риболовния кораб „Албатрос“ през 1965 г. или да преживеят бурята на кораба „Миджур“ в Норвежко море.  \r\nЛюбопитните фотографии, в чието време посетителите ще се пренесат, са от фонда на Военноморския музей, а за автентичното усещане на посетителите в техните срещи с миналото ще допринесе екипът на Център за неформално образование и културна дейност „Алос“. Фотоателието „Сподели историята“ ще работи от 11.00 часа до 15.00 часа, а принтираните снимки ще може да бъдат взети за спомен.", "date": "2019.02.25", "title": "Варна: С вход свободен и „пътешествие във времето“ Военноморският музей ще отбележи 3 март"}
{"url": "http://www.focus-news.net/news/2019/02/25/2627976/d-r-svetoslav-dimitrov-veterinaren-lekar-domashnite-lyubimtsi-deystvat-vazpitatelno-na-detsata-no-iziskvat-mnogo-grizhi.html", "text": "Домашните любимци действат възпитателно на децата, но изискват много грижи. Това каза за  Радио „Фокус“ – Пирин . д-р Светослав Димитров, ветеринарен лекар. По думите му e масова практика родителите да взимат домашни любимци заради децата си. „Всяко животно изисква грижи, независимо дали е куче, коте, папагал, заек или рибки“, допълни ветеринарят. Той заяви, че с прибирането вкъщи и даването на храна и вода не се приключват ангажиментите по ежедневните нужди на животното. „То има нужда от обучение, когато е малко, като също така има нужда от разходка, внимание и от дресировка“, добави д-р Светослав Димитров.  \r\nТой коментира, че повечето хора взимат домашни любимци заради малките си деца, защото по този начин те изграждат навици и стават по-отговорни. „Рисковете при играта между малките породи кучета и децата са свързани с това, че децата не осъзнават кое е болка за животните“, коментира д-р Светослав Димитров. Той посочи, че те ги дърпат за ушите и за опашката, като ги гушкат и изпускат. „Това може да доведе до травми, независимо дали фрактура или разкъсване на вътрешен орган“, допълни д-р Димитров. Той каза още, че по-едрите кучета хапят и драскат, което за едно малко дете може да бъде доста опасно. \r\nДенис НИКИФОРОВ", "date": "2019.02.25", "title": "Д-р Светослав Димитров, ветеринарен лекар: Домашните любимци действат възпитателно на децата, но изискват много грижи"}
{"url": "http://www.focus-news.net/news/2019/02/25/2627979/afp-leybaristite-shte-podkrepyat-vtori-referendum-za-brekzit.html", "text": "Лейбъристката партия заяви, че е поела ангажимент да подкрепи втори референдум за напускане на Европейския съюз, ако нейният план за Брекзит не бъде одобрен, предава  AFP . \r\n„Ние се ангажираме с.... да предложим или подкрепим поправка в полза на публично гласуване, за да предотвратим вреден консервативен Брекзит в страната“, заяви лидерът на лейбъристите Джереми Корбин в изявление. Превод и редакция : Калоян Пенков", "date": "2019.02.25", "title": "AFP: Лейбъристите ще подкрепят втори референдум за Брекзит"}
{"url": "http://www.focus-news.net/news/2019/02/25/2627982/gen-kircho-kirov-ochertanite-ot-prishtina-i-belgrad-cherveni-linii-sa-bez-dopirni-tochki-mezhdu-tyah.html", "text": "Очертаните от Прищина и Белград червени линии са без допирни точки между тях. Това каза за обзорното предаване „Това е България“ на  Радио „Фокус“  ген. Кирчо Киров, началник на разузнавателната служба в периода 2002-2012 г.  за причината за търсене на по-голяма конкретност в проблема с границите между Косово и Сърбия. „Албанците от Косово искат Белград да признае Косово и неговата независимост. От Белград отвръщат обратното. Това е основната червена линия на албанците. От Белград не искат да признаят Косово, за днешната политическа класа на Сърбия това е равно на политическа смърт. Същевременно и двете страни са наясно, че прекратения диалог трябва да се възстанови, но това предполага решаването на много условия:  от една страна албанците да премахнат митата на сръбски стоки, а от друга - Белград да направи стъпка към своеобразно признаване на Косово или реалностите такива, каквито са“, обясни той. Според ген. Кирчо Киров видимо е обстоятелството, че албанската страна се опитва да въвлече Русия, а тя за сега подкрепя Сърбия. За Русия този проблем е свързан с проблема за Крим и до някъде с Украйна, затова тя ще бъде внимателна при решаването на този казус. От друга страна САЩ указва влияние върху ръководството на Прищина за смекчаване на позициите. САЩ и ЕС са единодушни, че Косово трябва да премахне митата върху сръбски стоки, каза още той. \r\nЦоня СЪБЧЕВА", "date": "2019.02.25", "title": "Ген. Кирчо Киров: Очертаните от Прищина и Белград червени линии са без допирни точки между тях"}
{"url": "http://www.focus-news.net/news/2019/02/25/2627987/plovdiv-predstavyat-parva-samostoyatelna-izlozhba-na-dimitar-taushanski-v-grada.html", "text": "Последният ден на месец февруари поставя началото на нова изложба в Градската художествена галерия в Пловдив. На втория етаж в Залите за временни експозиции на ул. „Княз Александър I“ №15 от 18.00 часа на 28 февруари 2019 г. пловдивската публика ще се запознае с творбите на художника от Дупница Димитър Таушански. Това съобщиха от  Градската художествена галерия . Авторът ни среща за първи път със своето изкуство в самостоятелна изява, като представя основно живопис, изпълнена в смесена техника. Включил е също графични произведения и рисунки. Изложбата ще може да се види в галерията до 17 март.", "date": "2019.02.25", "title": "Пловдив: Представят първа самостоятелна изложба на Димитър Таушански в града"}
{"url": "http://www.focus-news.net/news/2019/02/25/2627986/regionalnata-inspektsiya-po-okolnata-sreda-i-vodite-za-oblastite-haskovo-i-kardzhali-obyavyava-uchenicheski-fotokonkurs-pod-nadslov-prirodata-na-moya-roden-kray.html", "text": "Регионална инспекция по околната среда и водите (РИОСВ) - Хасково, в обхвата на която е и област Кърджали, обявява ученически фотоконкурс под надслов „Природата на моя роден край” по повод Световния ден на водата - 22 март, и Международния ден на Земята - 22 април. Това съобщи за  Радио „Фокус“  главният експерт в РИОСВ Мариана Чомпалова. Конкурсът се провежда за девета поредна година и цели чрез творчеството си децата да изградят позитивно отношение към природата и нейното опазване.  \r\nВ надпреварата могат да участват ученици от областите Кърджали и Хасково. Фотографиите трябва да бъдат съобразени с темата и да показват красиви места сред местната природа през четирите сезона на годината, реки, природни забележителности, защитени територии, характерни растителни и животински видове и др., снимани на територията на областите Хасково и Кърджали. Всеки участник има право да изпрати до 2 авторски снимки, които следва да бъдат паспартирани, размер А4. Снимките трябва в десния долен ъгъл да съдържат име и фамилия на участника, заглавие на творбата и кратко описание къде е направена и какво изобразява. На гърба на фотографията - населено място, училище, клас, телефон и електронна поща на участника. Могат да бъдат донесени или изпратени до 5 април 2019 г. в РИОСВ-Хасково. Компетентно жури ще отличи най-добрите творби и ще присъди първа, втора, трета и поощрителна награди. \r\nУчастниците, които искат да участват и в онлайн гласуването за „Наградата на публиката“, освен на хартиен носител, следва да изпратят фотографиите си и във формат JPG на електронната поща на инспекцията. За целта специално ще бъде създаден албум във „Фейсбук“ страницата за информационно-образователните дейности на РИОСВ-Хасково „Приятели на природата“, с участващите фотографии. Ще се гласува с „харесвам“ под всяка фотография, до 20.00 ч. на 10 април. Предвидена е и специална награда на РИОСВ.  \r\nС всички участващи в конкурса творби ще бъде организирана фотоизложба. Някои от най-добрите фотографии ще красят календарите на РИОСВ-Хасково за 2020 г.  \r\nОтличените ще получат грамоти и предметни награди. Откриването на изложбата и награждаването на победителите ще проведе от 15.00 часа на 22 април в залата на РИОСВ-Хасково.", "date": "2019.02.25", "title": "Регионалната инспекция по околната среда и водите за областите Хасково и Кърджали обявява ученически фотоконкурс под надслов „Природата на моя роден край”"}
{"url": "http://www.focus-news.net/news/2019/02/25/2627989/sliven-regionalnata-zdravna-inspektsiya-organizira-informatsionna-sreshta-pod-nadslov-morbili-simptomi-i-preventsiya.html", "text": "Регионалната здравна инспекция (РЗИ) в Сливен организира информационна среща под надслов „Морбили – симптоми и превенция“. Това съобщиха от  РЗИ-Сливен . Срещата ще се проведе заради големия обществения интерес към темата и с цел повишаване информираността на населението по отношение на морбили. Събитието е насрочено за 15.30 часа на 27 февруари, в офиса на Центъра за майчино и детско здраве на бул. „Ст. Караджа” 2, ДКЦ 2, ет. 1. Лекция ще изнесе епидемиолог на РЗИ-Сливен. Входът е свободен.", "date": "2019.02.25", "title": "Сливен: Регионалната здравна инспекция организира информационна среща под надслов „Морбили – симптоми и превенция“"}
{"url": "http://www.focus-news.net/news/2019/02/25/2627985/tass-v-braziliya-zayaviha-che-maduro-podkrepya-stranite-s-totalitarni-pravitelstva.html", "text": "Президентът на Венецуела Николас Мадуро се радва най-вече на подкрепата на страните, които нарушават международното право. Това становище бе изразено от вицепрезидента на Бразилия Антонио Хамилтон Мурао, който говори на срещата на групата от Лима в столицата на Колумбия, съобщава агенция  TACC . \r\n„Основни спонсори и поддръжници на венецуелския режим са държави с тоталитарни или авторитарни правителства, които също нарушават международното право“, заяви Мурао, чиито думи бяха публикувани на уебсайта на колумбийската президентска администрация. \r\nВицепрезидентът на Бразилия също изрази загриженост, че Каракас е готов да привлече „външни играчи в региона, които могат да се възползват от възможен вътрешен конфликт в тази страна, за да преместят фигури на шахматната дъска в противопоставянето със Запада“. Мурао не уточни за какви точно „външни играчи“ става въпрос. \r\nНа 23 януари лидерът на венецуелската опозиция Хуан Гуайдо се обяви за действащ президент на страната. В същия ден Съединените щати го признаха за временен държавен глава, страните от групата от Лима (с изключение на Мексико), Организацията на американските държави и редица други страни се присъединиха към тях. Сегашният президент на Венецуела Николас Мадуро нарече инцидента опит за преврат и обяви разпадането на дипломатическите отношения със САЩ. \r\nНяколко европейски държави дадоха ултиматум на Мадуро за провеждане на предсрочни президентски избори, а след като изтече, и те признаха Гуайдо за временен президент. Русия, Беларус, Боливия, Иран, Китай, Куба, Никарагуа, Салвадор, Сирия и Турция изразиха подкрепата си за Мадуро. Превод и редакция : Калоян Пенков", "date": "2019.02.25", "title": "ТАСС: В Бразилия заявиха, че Мадуро подкрепя страните с тоталитарни правителства"}
{"url": "http://www.focus-news.net/news/2019/02/25/2627984/premierat-boyko-borisov-obsadi-energiynite-proekti-na-balgariya-na-dvustranni-sreshti-v-egipet-obzor.html", "text": "Министър-председателят Бойко Борисов представи страната ни на срещата на върха ЕС - Арабска Лига. Срещата събра за първи път държавните и правителствените ръководители от ЕС и Лигата на арабските държави. Форумът се проведе в египетския град Шарм Ел-Шейх. Изборът на мястото не е случаен. Градът е най-популярният курорт в Египет. Шарм Ел-Шейх е известен с европейското си излъчване и свързаността си с елинистичната алекандрийска култура. Българският министър-председател участва в откриването на форума и направи изказване в първата пленарна сесия, по-късно той направи и изявление пред журналисти. Борисов коментира, че много е работил за тази среща. Според него арабските страни трябва да бъдат партньори. Той подчерта, че България не разваля приятелства в името на нови, а надгражда старите.  В рамките на визитата премиерът проведе среща с редица арабски държави. Сред по-важните му срещи бе тази с министъра на външните работи на Кралство Саудитска Арабия Ибрахим Абдулазис ал-Асаф. Стана ясно, че държавната енергийна компания на Саудитска Арабия е заявила инвеститорски интерес към строителството на газов хъб „Балкан“.  Във връзка със срещата си с външния министър на Саудитска Арабия за хъб \"Балкан\", премиерът каза: \"Искам да привлечем, колкото може повече участници в конкурса - мощни, големи, с огромен опит. Техните компании правят по 40-50 км на ден газопроводи. Каним да дойдат и да участват в конкурси, така както и италиански компании и немски в момента“. Премиерът отчете, че за газов хъб „Балкан“ е важен интерконекторът с Гърция. Той изрази надежда първата копка по конектора да започне до юни месец. По думите му гръцките фирми искат удължаване към момента на срока да помогнат по-бързо това да се случи. Темата с конектора е коментирана в разговора на Бойко Борисов с гръцкия му колега Алексис Ципрас. В рамките на визитата си в Египет премиерът се срещна още с емира на Кувейт, с президента на Египет и вицепремиера на Оман.  \r\nДългогодишни са отношенията на българския министър-председател с държавите от Арабската лига. Бойко Борисов посещава много от държавите в организацията, а някои и повече от веднъж. Държавите от Арабската лига, в които досега бяха проведени български визити, са: ОАЕ, Катар, Кувейт, Тунис, Мароко, Саудитска Арабия, Египет и Палестина. Дългогодишни са познанствата на Бойко Борисов и с краля на Йордания Абдулла II. Борисов посещава Йордания още през 2005 г. в качеството си на главен секретар на МВР. \r\nДеница КИТАНОВА", "date": "2019.02.25", "title": "Премиерът Бойко Борисов обсъди енергийните проекти на България на двустранни срещи в Египет (ОБЗОР)"}
{"url": "http://www.focus-news.net/news/2019/02/25/2627978/gen-kircho-kirov-otdavnashna-e-mechtata-na-balkanskite-narodi-da-zhiveyat-v-edna-chista-etnicheska-darzhava-no-tova-nyama-kak-da-se-sluchi.html", "text": "Отдавнашна е мечтата на балканските народи, чиито проблеми не са решени справедливо, да живеят в една чиста етническа държава, но това няма как да се случи. Това каза за обзорното предаване „Това е България“ на  Радио „Фокус“  ген. Кирчо Киров, началник на разузнавателната служба в периода 2002-2012 г. „Това на Балканите е невъзможно. Ние българите имаме навика да говорим, че България граничи сама със себе си. Очевидно е, че всички тези сложни въпроси, които имат за първооснова етническия характер на държавите, които съществуват в момента на Балканския полуостров са нещо, което няма своето еднозначно решение и е невъзможно да се върнем във времената на Милошевич, който изпълняваше концепцията на Сръбската академия на науките за всички сърби в една държава. Невъзможно е и всички българи да са в една държава“, обясни той. Ген. Кирчо Киров каза още, че е възможно , но при други исторически условия е хомогенизиране на различните части на албанския народ, които днес живеят на няколко държави. Всичко случващо се на Балканите ще доведе до интеграция на албанския етнос.  \r\nЦоня СЪБЧЕВА", "date": "2019.02.25", "title": "Ген. Кирчо Киров: Отдавнашна е мечтата на балканските народи да живеят в една чиста етническа държава, но това няма как да се случи"}
{"url": "http://www.focus-news.net/news/2019/02/25/2627614/sport-grigor-dimitrov-se-zavarna-v-top-30.html", "text": "Григор Димитров се завърна в „Топ 30“ на най-добрите тенисисти в света. В обновената ранглиста на АТР най-добрият български тенисист заема 29-о място, с две позиици по-нагоря спрямо миналата седмица.  \r\nВ челната десетка няма промени. Начело остава Новак Джокович, следван от Рафаел Надал и Александър Зверев.  \r\nПобедителят от турнира в Марсилия Стефанос Циципас се изкачи до рекордното за него 11-о място в ранглистата.", "date": "2019.02.25", "title": "Спорт: Григор Димитров се завърна в „Топ 30“"}
{"url": "http://www.focus-news.net/news/2019/02/25/2627585/pregled-na-osnovnite-temi-vav-velikotarnovskiya-pechat.html", "text": "„След 25 г. в читалище „Искра“ отново има кино“ е заглавие на първа страница на областния всекидневник  „Янтра ДНЕС” . 25 години след последните прожекции в читалище „Искра“ любителите на седмото изкуство отново могат да гледат заглавия на голям екран. Киното бе официално открито в петък вечерта сред множество гости и приятели, а от събота започнаха регулярните прожекции. „Търсят изпълнител за ремонта над река Белица“, пише още вестникът. Община В. Търново обяви обществена поръчка за изготвяне на технически проект за възстановяване и реконструкция на стоманенобетоновия мост над р. Белица в края на Дебелец. Съоръжението е построено през 1988 г. и е в аварийно състояние и висока степен на риск. „Условна присъда получи служител, проиграл в казино служебни пари“ е новина от криминалната хроника. На страница 3-та има статия, която разказва за възможностите за обучение, които Русия предлага на българските студенти. В изданието има и материал , посветен на Емил Денев, който отбелязва 40-годишен юбилей с „магията на автомобилизма“. „Етър“ излезе с Отворено писмо до Съдийската комисия на БФС“, е новина от спортните страници.  \r\n„Светият път“ обедини институции, организации и общественици от цялата страна“ е заглавие от другия областен ежедневник  „Борба“ . Институции, организации и общественици от цялата страна се обединиха около проекта на двамата търновци Евгени Коев и Паскал Пиперков, наречен „Светият път“. „Светият път“ е национален поход, който ще тръгне от Велико Търново и ще мине по пътя, по който преди 550 г. са преминали и мощите на Св. Иван Рилски, за да се върнат в Рилския манастир. „Осем момичета и момчета от ОУ „Св. Патриарх Евтимий“ си направиха рок група „Хаштаг “ е друга новина от първа страница. За своя та първа репетиция като група „Хаштаг“ се събраха в петък вечерта осем момичета и момчета, ученици в ОУ „Св. Патриарх Евтимий“ – В.Търново. Заедно с тях в репетиционната зала влезе у учителят им по музика Добрин Пелтеков. „С 400 000 лв. ремонтират сградата на търновския Домашен социален патронаж“, пише още „Борба“. „Разследват грабеж на семейство в Бутово“ е новина от криминалната хроника. В областния ежедневник ще намерите и материал за участието на Туристическия информационен център от Свищов в изложението „Ваканция и Спа Експо“ 2019.", "date": "2019.02.25", "title": "Преглед на основните теми във великотърновския печат"}
{"url": "http://www.focus-news.net/news/2019/02/25/2627977/tsvetan-tsvetanov-v-ruse-shte-glasuvame-i-priemem-tozi-zakonodatelen-paket-za-izborniya-kodeks-koyto-gerb-vnese.html", "text": "Ще гласуваме и приемем този законодателен пакет, който ние от ГЕРБ внесохме и действително да върнем преференциите, защото имаше много спекулации по темата. Това коментира пред журналисти в Русе председателят на ПГ на ГЕРБ и заместник – председател на партията Цветан Цветанов, съобщиха от пресцентъра на  партията . „ГЕРБ никога не е мислила, нито предприемала действия за ограничаване на изборни права. Припомням ви, че преференцията, която се въведе за пропорционалните листи презз 2007 година беше с 15 % и реално преференцията не работеше. И точно ГЕРБ беше партията, която свали преференцията на 7%“, припомни Цветан Цветанов и помоли, когато се говори за политики да не се тиражират фалшиви новини.  \r\nПо повод днешното изявление на президента Румен Радев, Цветан Цветанов коментира, че това е поредният опит на Радев да излезе и да вземе някаква инициатива, която не води до нищо, свързано с просперитета и бъдещето на страната. По отношение на БСП Цветанов заяви, че днес сме станали свидетели как неформалният лидер на социалистите в лицето на президента Румен Радев призовава формалния лидер да прибере цялата парламентарна група в парламента. „Това, което виждаме днес е сериозен опит да се намери авариен изход от ситуацията за БСП. БСП вече на два пъти са излизали от НС и два пъти са се връщали като никой не е разбрал как и защо е станало това“, припомни Цветанов. Според него едва ли и този път ще се разбере мотивът за връщането на БСП в парламента.  \r\nСъщността на парламентаризма е да можеш да изпълняваш функциите си и като опозиция, защото не винаги можеш да бъдеш управляващ, подчерта Цветан Цветанов. „Не бива да се поставят условия и да се създава законодателство „на инат\". ГЕРБ затова променя позицията си, тъй като е доказала, че е конструктивната партия, която търси консенсус. И осигуряването на мнозинство ще гарантира сигурност на законодателния процес. По този начин се гради и доверието на българските граждани към институциите и се гарантира избора на представители в Европейския парламент“, каза още Цветанов.", "date": "2019.02.25", "title": "Цветан Цветанов в Русе: Ще гласуваме и приемем този законодателен пакет за Изборния кодекс, който ГЕРБ внесе"}
{"url": "http://www.focus-news.net/news/2019/02/25/2627997/afp-grupata-ot-lima-ubezhdava-mezhdunarodniya-nakazatelen-sad-da-obyavi-blokiraneto-na-pomoshtta-za-venetsuela-za-prestaplenie-sreshtu-chovechestvoto.html", "text": "Групата от Лима убеждава Международния наказателен съд да обяви отказа на венецуелския президент Николас Мадуро да разреши доставянето на хуманитарна помощ за „престъпление срещу човечеството“, предава  AFP . \r\nГрупата съюзници на опозиционния лидер Хуан Гуайдо разкритикува „сериозната хуманитарна ситуация във Венецуела, насилието на престъпния режим на Мадуро срещу цивилното население и отказът на достъп до международна помощ“. \r\nНо тя отхвърли използването на сила за постигане на демократичен преход в южноамериканската страна. Превод и редакция : Калоян Пенков", "date": "2019.02.25", "title": "AFP: Групата от Лима убеждава Международния наказателен съд да обяви блокирането на помощта за Венецуела за „престъпление срещу човечеството“"}
{"url": "http://www.focus-news.net/news/2019/02/25/2627504/predstoyashti-sabitiya-v-stranata-za-25-fevruari-agentsiya-fokus.html", "text": "*** \r\nОт 11.00 часа президентът Румен Радев ще приеме на „Дондуков“ 2 министъра на външните работи на Република Северна Македония Никола Димитров.  \r\n*** \r\nОт 09.30 часа в Министерския съвет вицепремиерът и министър на външните работи Екатерина Захариева ще приеме министъра на външните работи на Република Северна Македония Никола Димитров. В 10.30 ч. в Гранитна зала министрите Екатерина Захариева и Никола Димитров ще направят изявления за медиите.  \r\n*** \r\nОт 12.30 часа в залата за пресконференции на Национална футболна база „Бояна“, „Витошко лале“18 ще се проведе брифинг след среща на спортните министри и представители на футболните федерации на България, Румъния, Гърция и Сърбия по повод подготовката за съвместна кандидатура на домакинство на Мондиал 2030г. \r\n*** \r\nОт 10.30 часа в сградата на администрацията на район „Възраждане“ на бул. „Александър Стамболийски“ 62, ет. 2 и тази година се организира „Работилница на Баба Марта“. \r\n*** \r\nОт 11.30 часа в институцията на омбудсмана на ул. „Георг Вашингтон“ 22 омбудсманът Мая Манолова ще представи на обществено обсъждане законопроект за ограничаване свръхправомощията на банките. \r\n*** \r\nОт 12.30 часа в амфитеатралната зала на Националната футболна база „Бояна“ (ул. „Витошко лале“ 18) министрите на спорта и ръководителите на футболните федерации на България, Сърбия, Гърция и Румъния ще направят официални изявления след среща по повод проекта за общи кандидатури за домакинство на европейското и световно първенство.  \r\n*** \r\nОт 17.00 часа в Литературен клуб „Перото“ ще се проведе затворено събитие - регионален семинар Klett, организиран от Юзит Калърс. \r\n*** \r\nОт 18.00 часа пред Президентството ще се проведе митинг в подкрепа на премерената и отговорна позиция на държавния глава Румен Радев за Венецуела.  \r\n*** \r\nОт 18.30 часа в Литературния клуб на библиотеката (пл. „Славейков” № 4) Лиляна Табакова щe е преводач на февруари в поредицата „Преводач на месеца“. \r\n*** \r\nОт 19.00 часа в зала 1 на НДК Анжела Георгиу ще изнесе концерт. \r\n*** \r\nОт 19.00 часа в кино „Люмиер Лидл“ ще бъде представен филмът „Ван Гог: Пред портите на вечността“. \r\n*** \r\nОт 09.00 часа в Градската художествена галерия ще отвори врати Работилница на Баба Марта\". \r\n*** \r\nОт 10.00 часа във фоайето на Учебен корпус №1 и пред кафе „Бон Тон“ (на третия етаж в УК1) благотворително ще се продават ръчно изработени мартеници, направени от доброволци. \r\n*** \r\nОт 19.00 часа в зала „Пейо Яворов“ ще се състои концерт на Маргарита Хранова и Орлин Горанов. \r\n*** \r\nОт 10.00 часа в читалище „Просвещение 1870“ в град Брезник народният представител от ГЕРБ д-р Александър Александров организира приемен ден. \r\n*** \r\nОт 11.00 часа във фоайето на Културен дом на нефтохимика ще се проведе Авторското изложение на ръчно изработени мартеници от естествени материали „Българската Баба Марта“. \r\n*** \r\nОт 13.00 часа в хотел \"Бургас\", етаж 2, конферентна зала ще се проведе годишно отчетно-областно събрание на Български Червен Кръст – Бургас. Официални гости на събранието ще бъдат: академик Христо Григоров - Председател на БЧК; проф.д-р Красимир Гигов- генерален директор на БЧК; д-р Надежда Тодоровска- зам.генелален директор на БЧК; Г-Н Вълчо Чолаков - областен управител на област Бургас; Д-р Лорис Мануелян- зам.кмет на Община Бургас; Други приятели и партньори на БЧК-Бургас.  \r\n*** \r\nОт 17.00 часа в Морско казино - Бургас ще се проведе дискусията „Наркотиците-риск за бъдещето“.  \r\n*** \r\nОт 19.00 часа в Дома на нефтохимика ще бъде представена българската комедия „Женско Царство“. \r\n*** \r\nОт 11.00 часа в офиса на ГЕРБ, намиращ се на ул. \"Климент Охридски\", народният представител от ПП ГЕРБ Красен Кръстев организира приемен ден за граждани. \r\n*** \r\nОт 09.30 часа до 17.00 часа в наказателна зала 1 на Окръжен съд – Варна ще се разглежда делото срещу двама холандци обвинени в контрабанда на над 16 тона прекурсори за наркотици на стойност над 225 млн. лв. \r\n*** \r\nОт 11.30 часа в Зала 1 на Фестивалния и конгресен център Националното училище по изкуствата във Варна ще отпразнува 73 години от основаването си с концерт. \r\n*** \r\nОт 13.00 часа в централата на ГС на БСП на ул. „Македония” 33 Иван Иванов, народен представител от ПГ „БСП за България“, ще приема граждани. \r\n*** \r\nОт 13.00 часа в клуба на ПП ГЕРБ на ул. „Г. Бенковски” №1 народният представител от ГЕРБ Павел Христов организира приемна за граждани. \r\n*** \r\nОт 18.00 часа в Дом на архитекта ще се състои премиерата на книгите с поезия \"Жълъди в шепите на Бога\" и \"Крилати срещи\"на поетесата и худоцничаката Драга Дюлгерова.  \r\n*** \r\nОт 10.00 часа в заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Доставка и монтаж на оборудване, съоръжения и обзавеждане, във връзка с изпълнение на Процедура BG16RFOP001-5.001-0022 – С01  „Подкрепа за деинституционализация на грижите за деца“, във връзка с реализацията на Проект „Нова възможност за деца и младежи в Община Враца – Проект 1“ по Оперативна програма „Региони в растеж” 2014-2020 година, по две обособени позиции“. \r\n*** \r\nОт 08.00 часа в Професионална гимназия по транспорт, обслужване и лека промишленост ще се проведе Младежка академия, обучителен модул „Свободно време“. \r\n*** \r\nОт 10.00 часа в Младежки център – Добрич ще се състои кастинг за „Добруджа търси таланти“. \r\n*** \r\nОт 11.00 часа в Регионална библиотека „Дора Габе“ ще се проведе Музикална  лектория „Танц“ на Български камерен оркестър – Добрич с диригент Алексей Измирлиев. \r\n*** \r\nОт 11.15 часа във Фоайе и Зала 104 на Висше училище по мениджмънт ще се състои Ден на Родината. \r\n*** \r\nОт 11.30 часа в СУ „П. Р. Славейков“ ще бъде представен куклен спектакъл „Глупавият вълк“ на Държавен куклен театър „Дора Габе“. \r\n*** \r\nОт 13.00 часа в Народно читалище „Мевляна – 2012 г.“ ще се проведе Конкурс за ръчно изработване на мартеници и изложба. \r\n*** \r\nОт 19.00 часа в Драматичен театър „Йордан Йовков“ ще се проведе спектакъла „Юнаци с умни калпаци“. \r\n*** \r\nВ АЕМО „Стария Добрич“, Възрожденско училище ще се проведе Образователна програма „Мога ли да бъда като Левски?“. \r\n*** \r\nВ Регионална библиотека „Дора Габе“, интерактивна зала, ще бъде представено дигиталното издание на тефтерчето на Васил Левски. \r\n*** \r\nВ Регионален исторически музей – Добрич, Художествена галерия – Добрич и Регионална библиотека „Дора Габе“ ще се състои Интерактивна образователна игра „Търси се България“. \r\n*** \r\nОт 17.00 часа в заседателната зала областният управител Мирослав Петров ще връчи почетни плакети на своите предшественици на поста, както и на първия назначен като служител на областна администрация Плевен - Евгени Петков. \r\n*** \r\nОт 19.00 часа в  Големия салон на Драматично-куклен театър ,,Иван Радоев\"  ще се състои  концерт по повод 20 г. Областна администрация с участието на Плевенска филхармония и Общински хор ,,Гена Димитрова\". \r\n*** \r\nОбщинските съветници на ГЕРБ ще проведат приемни с граждани. Даниела Дженева - от 17.00 до 18.00 часа в офиса на ГЕРБ в район „Южен”, ул.”Академик Петър Динеков”№ 1А. Спартак Николов - от 17.00 до 18.30 часа в офиса на ГЕРБ в район „Източен” на ул.”Коста Паница”№5. Вихър Захов - от 17.00 до 18.30 часа в офиса на ГЕРБ в район „Източен” на ул.”Коста Паница”№ 5. Вера Тоскова - от 16.00 до 18.00 часа в офиса на ГЕРБ в район „Тракия” в жк.”Тракия”бл.91. Александър Радев - от 17.30  до 19.00 часа в офиса на ГЕРБ в район „Централен” на ул.”Прага” № 2. Атанас Узунов - от 17.30  до 19.00 часа в офиса на ГЕРБ в район „Южен” на ул.”Академик Петър Динеков” №1А. Ели Гатева - от 16.00 до 18.00 часа в офиса на ГЕРБ в район „Тракия” в жк.”Тракия”бл.91. \r\n*** \r\nНародните представители от ГЕРБ от 16-ти МИР - Пловдив-град ще проведат приемни с граждани от избирателния си район. Менда Стоянова  от 16.00 в централния офис на ГЕРБ – Пловдив, на бул. „Марица” 91. Димитър Лазаров - от 16.30 часа в партийния офис на ГЕРБ на улица „Прага” 2. Инж. Атанас Ташков - от 16.00 часа в партийния офис в район „Южен“ на ул. „Академик Петър Динеков\" № 1А. Спас Гърневски от 16.00 в офиса на ул. \"Коста Паница\" № 5. \r\n*** \r\nВ 09.00 часа в зала 10 на Окръжния съд ще се проведе заседание по делото срещу Сотир Янков и други 13 обвиняеми, обвинени в измама в особено големи размери. Случаят е по-известен като „Цитрусовата афера“.  \r\n*** \r\nВ 09.30 часа в зала 2 на Окръжния съд ще се проведе заседание по делото срещу Нели К. и Фанка Д., обвинени в присвояване на пари, предоставени й за заплащане на задължения за здравноосигурителни вноски към държавния бюджет.  \r\n*** \r\nВ 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Стара Загора по присъда спрямо трима души, които Старозагорският окръжен съд е признал за виновни в извършване на  убийство и опит за убийство. Недоволни от наказанията са и всички осъдени. \r\n*** \r\nВ 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимия Н. Н. е признат за виновен за контрабанда на хероин през ГКПП “Капитан Андреево“.  \r\n*** \r\nОт 10.30 часа в Голяма конферентна зала на община Пловдив непосредствено след редовната пресконференция на кмета на града инж. Иван Тотев, ще бъде официално представена програмата на Opera Open 2019 от директора на Държавна опера-Пловдив - доц. д-р Нина Найденова и артистичния директор - Лучано Ди Мартино. \r\n*** \r\nВ 12.00 часа в офиса на ВМРО общинските съветници на ВМРО-Пловдив ще дадат пресконференция и ще засегнат наболели въпроси. \r\n*** \r\nОт 19.00 часа в Дома на културата ”Борис Христов” в Пловдив ще бъде представен спектакълът „Чан до чан, песен до песен” на Ансамбъл „Родопа“ Смолян. \r\n*** \r\nОт 11.00 часа в централния офис на партията в търговски комплекс „Родина“ на ул. „Чипровци” 2 народните представители от ГЕРБ в 19-и МИР – Русе Пламен Нунев, Светлана Ангелова и Андриан Райков ще имат приемна за граждани. \r\n*** \r\nОт 11.00 часа в Зала 1 на Областна администрация Русе ще се проведе работна среща относно синхронизирането на действията при провеждането на третирания за ефективно извеждане на борбата с болести, неприятели и плевели, опазване на културите от поражения и опазване на пчелните семейства. \r\n*** \r\nОт 9.30 часа в офиса на ПП ГЕРБ в Сливен, на адрес: ул. „Цар Освободител“ № 17 Общинските съветници от ГЕРБ – Сливен Христо Котов и Димитър Павлов ще проведат приемна за граждани.  \r\n*** \r\nОт 19.00 часа в зала „Петър Стайков” на КДК, на бул. „България” 43, ще бъде открита юбилейна изложба по повод 70-годишнината на художника Никола Николов. \r\n*** \r\nОт 19.00 часа в Драматичен театър Драматичен Театър  „Стефан Киров“ – Сливен ще гостува с постановката „Истината“ от Флориан Зелер. \r\n*** \r\nОт 19.30 часа в бирария \"Колобри на бирата\" на \"Митрополит Методи Кусев №1\" ще се проведе поредната беседа от инициативата \"Приказки за Стара Загора\". \r\n*** \r\nОт 10.00 часа в офиса на ПП ГЕРБ Харманли народният представител Евгения Ангелова организира приемна за граждани.  \r\n*** \r\nОт 10.30 часа в зала 304 на общината ще заседава Постоянната комисия „Здравеопазване и социална политика“. \r\n*** \r\nОт 10.30 часа в зала 203 ще заседава Постоянната комисия „Икономическа политика, общинска собственост и контрол по сделките с общинско имущество”.", "date": "2019.02.25", "title": "Предстоящи събития в страната за 25 февруари (Агенция „Фокус“)"}
{"url": "http://www.focus-news.net/news/2019/02/25/2627506/sport-real-pobedi-levante.html", "text": "Реал Мадрид победи Леванте с 2:1 като гост в мач от 25-ия кръг на Примера дивисион. След този кръг Реал заема третата позиция във временното класиране с актив от 48 точки. Леванте се намира на 13-то място с 30 спечелени точки. Лидер в класирането продължава да е отборът на Барселона с 57 точки, следван от втория Атлетико Мадрид с 50 точки.", "date": "2019.02.25", "title": "Спорт: Реал победи Леванте"}
{"url": "http://www.focus-news.net/news/2019/02/25/2627503/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Докато лидерите на Северна Корея и Съединените щати дебатират за забрана на ядрените оръжия на Корейския полуостров, домакинът на срещата им тази седмица, Виетнам, до неотдавна синоним на война, се наслаждава на ролята си на пазител на мира, пише виетнамското англоезично издание  Tuoi Tre . \r\nПрезидентът на САЩ Доналд Тръмп и лидерът на Северна Корея Ким Че-ун ще се срещнат в сряда и четвъртък в Ханой, надявайки се да надградят историческата си среща на върха в Сингапур през юни, първата между действащ президент на САЩ и севернокорейски лидер. \r\nВиетнамското домакинство на преговорите с висок залог означават появата му като достоен и отговорен член на международната общност, който е сключил мир със старите си врагове и сега може да помогне на другите да направят това, казват виетнамски представители. \r\nСлед излизането от десетилетия на дипломатическа изолация в началото на 90-те години на миналия век, Виетнам има желание да подобри връзките си с великите сили и в региона, за да помогне за балансирането на исторически трудните си отношения с гигантския съсед, Китай, с който страната от Югоизточна Азия съперничи за богатото на ресурси Южно Китайско море. \r\nПовишаването на международния авторитет на Виетнам, което срещата на върха трябва да предостави, ще подкрепи тази стратегия. Заместник-министърът на външните работи Ле Хуай Трунг подчерта, че Съединените щати и Северна Корея искат да проведат срещата си във Виетнам. \r\n\"Това показва, че Виетнам е отговорен и активен член на международната общност, който желае да допринесе за мирния процес и че стремежа на Виетнам е да повиши нивото на многостранната си външна политика\", каза Трунг пред репортери миналата седмица. \r\nВиетнам е воювал почти непрекъснато в продължение на около 45 години, от края на Втората световна война до началото на 90-те години, воювайки с Франция, Съединените щати, Китай и Камбоджа. \r\nДалеч – в Женева и Париж бяха проведени преговори за прекратяване на тези войни, но този път Ханой е „Градът за мира“, каза Трунг. \r\n\"Виетнам е нация, която наистина обича мира, но също е трябвало да преживее войни и обикновено войните завършват с мирните преговори\", каза той. \r\nВиетнам сякаш поема ролята на медиатор с удоволствие. Правителството е принудило американските и севернокорейските служби за сигурност да работят в тясно сътрудничество, за да се подготвят за срещата на високо равнище, заяви високопоставен виетнамски служител по сигурността. \r\nВиетнам също така би искал да види, че Съединените щати и Северна Корея ще подпишат декларация за мир, за да завършат официално корейската война през 1950-53 г., заяви официалният служител, който отказа да бъде идентифициран. \r\nВойната приключи с примирие, а не с договор, а Северна Корея иска да подпише договор, макар че Съединените щати първо поискаха пълно ядрено разоръжаване. \r\nВиетнам също би искал да бъде домакин на трета среща между лидерите, каза официалният представител. Успешната среща на върха ще засили позицията на Виетнам, заяви Нгуен Куи Бин, бивш посланик и постоянен представител на Виетнам в ООН в Женева. \r\n„Гласът на Виетнам ще има по-голяма тежест. Страна, която действа отговорно и уважаващо себе си, страна, която е достойна за доверие, ще има различен глас, ”каза Бин за Reuters. \r\nБин спомена спора за Южно Китайско море като точка на възпламеняване и каза, че Съединените щати могат да помогнат да се балансират регионалните сили и да се гарантира стабилност в региона. \r\n\"Ако Виетнам може да направи това добре, неговият глас и репутация в отношенията му с други страни ще спечели.\" \r\nЗападните и азиатските дипломати заявиха, че очакват Виетнам да се опита да подкрепи всякакви реформи в Северна Корея, които ще донесе срещата.  \r\nТези усилия ще бъдат засилени от позицията на Виетнам като председател на групата на АСЕАН в Югоизточна Азия през следващата година и евентуално избиране като непостоянен член на Съвета за сигурност на ООН през 2021. \r\n„Домакинството на такова чувствително събитие е стъпка напред за Ханой. В частност, виетнамските власти са доста доволни от начина, по който нещата вървят ... това е удоволствие за тях ”, каза високопоставен западен дипломат. \r\n*** Президентът Тръмп в неделя изрази оптимизъм преди срещата си на върха тази седмица с лидера на Северна Корея Ким Чен-ун, въпреки че експертите вещаят несигурност колко продуктивна ще бъде срещата, пише електронното издание на американския вестник  The Hill . \r\nТръмп в поредица от публикации в социалната мрежа „Туитър“ говори за възможността той и Ким да постигнат споразумение за денуклеаризация и твърди, че Северна Корея ще се превърне в икономическо чудо, ако изостави ядрения си арсенал. \r\nПрезидентът ще отпътува в понеделник за срещата в Ханой, Виетнам, където той и Ким \"очакват продължаване на напредъка, постигнат на първата среща в Сингапур\". \r\n„Много продуктивни разговори вчера с Китай за търговията. Ще продължим днес! Ще замина за Ханой, Виетнам, рано утре на среща на върха с Ким Чен-ун от Северна Корея, където и двамата очакваме продължаване на напредъка, постигнат на първата среща на върха в Сингапур. Премахването на ядреното оръжие?“ \r\nВ отделен пост Тръмп каза, че Ким \"осъзнава, може би по-добре от всеки друг, че без ядрени оръжия страната му може бързо да стане една от големите икономически сили навсякъде по света\". \r\n\"Поради местоположението си и хората, Северна Корея има по-голям потенциал за бърз растеж от всяка друга нация!\" - добави президентът. \r\nПрезидентът също похвали Китай, че помага за тласъка за денуклеаризацията, като казва, че \"последното нещо, което Пекин иска, е да има\" голямо ядрено оръжие точно в съседство \". \r\nНе е ясно какви конкретни резултати може да дойдат от срещата тази седмица, тъй като висши служители на администрацията дадоха малко отговори по време на разговор с репортери за това какво да очакват. \r\nДлъжностните лица посочиха, че приоритет за срещата е постигането на съгласувана дефиниция за денуклеаризацията, нещо, което преговарящите все още не са установили. \r\n*** Брекзит формира дълбоки пукнатини в британското общество, пише авторитетното издание  The Wall Street Journal .  \r\nС наближаването на Брекзит, насрочен за 29 март, активистите за напускането на ЕС  се мобилизират, за да се уверят, че Великобритания наистина напуска ЕС. Натискът върху партиите доведе до вътрешно разцепление в иначе старите и стабилни британски партии. \r\nМнозина са изправени пред заплахата да загубят местната партийна подкрепа за участие в следващите избори - процес, наречен деселекция. Кандидатите, които не са подкрепени от голяма партия, рядко биват избирани. \r\nОт 2014 г. Лейбъристката партия разширява членската си маса си, като добавя хиляди предимно млади леви активисти. Мнозина твърдо подкрепят социалистическата политика, насърчавана от партийния лидер Джереми Корбин, и се нахвърлят върху  центристки партии, като често използват социалните медии, за да ги атакуват. Ръководството на лейбъристите също се бори да опровергае обвиненията, че е позволило на антисемитизма да се вкорени в партията. \r\nЗа консерваторите обаче най-спорният въпрос е Брекзит. \r\nПлатформата Leave.EU, група, която подкрепя оттеглянето на Великобритания от ЕС, финансира кампания за принуждаване на поддръжниците на Брекзит да се присъединят към местните асоциации на консервативната партия и да окажат натиск върху своите депутати да осигурят Брекзит. \r\n\"Ние мобилизираме воините в креслата\", казва Анди Уигмор, говорител на Leave.EU. След онлайн кампания от Leave.EU Бейкънсфийлд, около 20 души се присъединиха към местната консервативна асоциация, за да подадат петиция до техния депутат Доминик Грийв. \r\nЕдин от проблемите, с които се сблъскват центристите, е, че членството на Консервативната партия е спаднало през последните няколко десетилетия и сега представлява по-малка и по-възрастна част от населението на Великобритания. Неотдавнашно проучване показа, че 75% от членовете на консервативната партия са посочили Брекзит като свой приоритет номер едно, в сравнение с 68% от тези, които са гласували консерваторите и 60% от всички избиратели. Гласоподавателите на лейбъристите предимно отхвърлиха Брекзит. \r\nПрез 1970 г. членовете на Консервативната партия представляват малко над 3% от избирателите. Днес, с 124 000 членове, това е малко под 0,5% от избирателите. През 2017 г. консервативната партия получи повече дарения от завещания от мъртвите, отколкото в членски внос от живите, според счетоводната информация от миналата година. \r\nТази намаляла членска база е  леко подсилена от притока на бивши членове от Партията за независимост на Обединеното кралство, група, която подкрепи Брекзит, но оттогава се позиционира много в дясно и отблъсна някои свои поддръжници. Един председател на асоциацията на консервативната партия в югозападната част на Англия оценява, че членството се е увеличило с около 15% през последните месеци заради този процес. \r\nПристигането на бившите поддръжници на Партията на независимостта и агитацията в местните райони за Брекзит ужасява някои консерватори, които искат да спрат напускането. \"Твърде много от бившите ни колеги се страхуват от асоциациите си повече, отколкото се страхуват от електората си,\" каза Анна Субри, която напусна консерваторите тази седмица в знак на протест срещу Брекзит. „ Това е форма на тирания“. \r\nДеселекцията в Консервативната партия е рядкост и трудно може да се постигне, но заплахата от местни разправии прави консервативните депутати неспокойни и те в някои случаи не желаят да рискуват да показват своите възгледи. \r\nАко Брекзит се отложи местните консервативни лидери се страхуват от недоволство от избирателите, напускане на членове и деселекция. Агенция „Фокус“ представя авторския материал на турския журналист Калъч Канат в англоезичното издание  Daily Sabah  без редакторка намеса, като подчертава, че оценките и мненията в статията са на автора ѝ. \r\nСАЩ провеждат нова външна политика, основана на актуални геополитически и геоикономически фактори в променящата се международна система. \r\nВ тази нова среда агенциите на САЩ предприемат стъпки за промяна на своите приоритети и политики в съответствие с тези нови оценки на заплахите. Не е ясно обаче как тези нови приоритети ще се отразят на съюзите по света. \r\nПротиводействието на новите заплахи е значимо измерение на тази нова посока във външната политика на САЩ и беше подчертано както в тези документи, така и в дискусиите сред наблюдателите на американската външна политика. Въпреки това,въпросите  как да се защитят, преразгледат и подобрят отношенията между съюзниците никога не са получавали същата степен на внимание от политиците във Вашингтон. Има много неизвестни за бъдещето на американските двустранни и многостранни споразумения за сигурност и съюзи, поне в съзнанието на съюзниците от САЩ. Има ли Вашингтон нова политика по отношение на съществуващите и нововъзникващите съюзи по света? Каква ще бъде степента на ангажираност на САЩ за сигурността на своите съюзници, като се има предвид пренасочването на нейния фокус към различни региони и проблеми? \r\nМиналата седмица нагласите в Мюнхенската конференция за сигурност показаха нарастващо безпокойство сред съюзниците в САЩ и липсата на отговор от страна на САЩ по отношение на въпросите и опасенията. На този етап ситуацията просто донесе непредсказуемост и създаде въпросителни знаци, но ако тази ситуация продължи и през следващите няколко години, тя ще се превърне в основен дразнител в отношенията между САЩ и техните съюзници. Тя ще генерира среда, в която съюзниците на Вашингтон ще започнат да търсят алтернативи, което ще накара САЩ да ги обвини, че са ненадеждни. \r\nВ този контекст траекторията на отношенията на САЩ с Турция е изключително важна за бъдещето на съюзническите отношения. През последните няколко години повечето съюзници на САЩ наблюдават много внимателно отношенията между Вашингтон и Анкара. В гражданската война в Сирия всеки път, когато Анкара изрази недоволството си от американската политика заради неизпълнени обещания, другите съюзници регистрираха този обмен като потенциална бъдеща ситуация в собствените си взаимодействия с Вашингтон. \r\nКогато САЩ започнаха да оказват подкрепа на група, един от съюзниците на която е смятан за терористична организация, въоръжавайки и оборудвайки тази група, други американски съюзници по света също наблюдаваха този немислим прецедент. По същия начин, когато Вашингтон наложи санкции срещу своя съюзник заради продължаващия процес в Турция и заплаши, че ще направи повече в обществото, неговите съюзници гледаха в шок колко бързо САЩ са готови да унищожат съюза и стратегическото партньорство с държава .  Така всяка криза между САЩ и Турция имаше по-значителни последици по отношение на бъдещето на американските отношения със съюзниците си. Това, което се случи между Турция и САЩ, не остана между Турция и САЩ. \r\nСега е критичен момент за турско-аамериканските отношения. Имаше дебати за формирането на Зона за сигурност в Сирия и потенциалната криза по отношение на ракетите С-400 се очертава на хоризонта. И в двата случая потенциалното сътрудничество и координация между САЩ и Турция няма да засегне само двустранните отношения между двете страни. Както и при предишни кризи, това, което се случва между двете страни, ще окаже значително въздействие върху бъдещето на американските отношения в световен мащаб. Всякакво отражение в отношенията, дължащо се на тези кризи, може да породи допълнителен скептицизъм и загриженост сред съюзниците в САЩ за траекторията на отношенията на алианса в променящата се международна система.", "date": "2019.02.25", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/25/2627988/otide-si-krasimir-uzunov-sobstvenik-i-osnovatel-na-fokus-obzor.html", "text": "На 56-годишна възраст внезапно почина собственикът на първата частна информационна агенция „Фокус“ и най-голямата частна българска радиоверига. Журналист, патриот, българин, преди всичко човек - Красимир Узунов остави трайна диря в българската журналистика и общество. \r\nКрасимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nПоклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019г. (четвъртък), в 10.00 часа в зала „Тържествена“ на Централния военен клуб, на бул. „Цар Освободител“ №7. \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. \r\nДоказателство за ролята и присъствието на Красимир Узунов в българския обществен живот са думите, с които близки, приятели, колеги, партньори, общественици, политици и представители на различни институции си спомнят за него и делото му. \r\nПосмъртно Красимир Узунов ще получи  най-високите отличия на БЧК и на Министерство на туризма. Красимир Узунов не се притесняваше от политически конюнктури. Символ на професионализъм и почтеност, той нямаше врагове – нещо изключително трудно да бъде постигнато в днешно време. Готов да върви срещу течението, той имаше еднакво професионално отношение към всички партии и всички цветове. За това свидетелстват множеството съболезнователни думи на представители на институциите у нас, както и на членове на партии от целия политически спектър. Председателят на парламента Цвета Караянчева  каза, че в лицето на Красимир Узунов България е загубила един истински човек. „Той можеше да даде още много на България, на българите и дано никога не го забравим“, добави тя.  Президентът Румен Радев  заяви, че патриотичното дело на Красимир Узунов ще бъде помнено, защото то в пълна степен е олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“. Вицепрезидентът Илияна Йотова  отбеляза, че Красимир Узунов е бил голям приятел, патриот и човек, направил много за България. Премиерът Бойко Борисов  каза, че той е оставил голяма диря в съзнанието на хората, които го познават. Росен Плевнелиев (президент в периода 2012-2017 г.)  коментира, че Красимир Узунов е показал голямата разлика между това да бъдеш националист и това да бъдеше патриот. „Той винаги знаеше кое е правилно за България. Беше вдигнал много високо знамето на обективната истина, на историческата истина, на качествената журналистика. Той беше посветен на българския национален идеал по начин, по който много малко други българи са го правили“, заяви Плевнелиев. Георги Първанов (президент в периода 2002-2012 г.)   посочи, че Красимир Узунов е бил истински патриот и голям българин. „Той беше голям професионалист, човек с тънък усет за словото, с отношение към голямата тема за идентичността“, добави Първанов. Петър Стоянов, (президент  в периода 1997-2002 г.)  заяви, че ще запомни Красимир Узунов преди всичко като добър българин и добър патриот. „Агенция „Фокус“, която той създаде, се наложи на нашия медиен пазар, но най-важното е, че тя винаги работеше, защитавайки българските национални интереси. Бог да го прости!“, каза Петър Стоянов.  \r\n„Красимир Узунов беше голям патриот, истински българин, отдаден на каузата за единението на българската нация, не само вътре в страната, но и извън нея. Той положи огромни усилия за приобщаването на българите от Македония, Гърция и други краища към духовния живот на България. От него ще останат ценни книги в историята на военното дело и културата на страната. Може само да се съжалява, такива българи не се раждат често“, заяви  бившият служебен премиер и професор по конституционно право проф. Георги Близнашки . Бившият председател на парламента и бивш служебен премиер проф. Огнян Герджиков  определи Красимир Узунов като стойностен, ерудиран и много обективен човек. Вицепремиерът Екатерина Захариева  посочи, че Красимир Узунов е бил призван да информира българското общество за случващото се в страната и извън нея. „Само добре информираното общество може да гради и пази свободна и демократична нашата държава. Ролята на Красимир Узунов в този процес бе незаменима, а изградената от него информационна мрежа „Фокус“ без съмнение ще продължи да оказва положително въздействие върху процесите в България“, добави тя. Вицепремиерът Красимир Каракачанов каза, че Узунов е отдал целия си живот в служба на патриотизма, армията и историческата истина за българщината в Македония. Министър Николина Ангелкова  заяви, че Красимир Узунов ще остави празно място в съвременната българска журналистика. „Болката е голяма, защото Краси Узунов беше на първо място страхотен приятел и човек, който винаги се ангажираше както с проблемите на България, така и с хубавите неща“, обясни тя.  Главният прокурор Сотир Цацаров  заяви, че Красимир Узунов ще остане в сърцата на всички като забележителна личност, уважаван и ценен професионалист, вдъхновен патриот и добър човек с голямо сърце.  \r\n„С кончината на Красимир Узунов България загуби ярка и силна личност, истински родолюбец и пазител на българщината, отдаден с ум, душа и сърце на националната кауза“, отбеляза  председателят на Държавна агенция \"Национална сигурност\" Димитър Георгиев \r\n„Красимир Узунов беше истински приятел и родолюбец, ужасно много ще ми липсва“, заяви  омбудсманът Мая Манолова .  Председателят на Сметната палата Цветан Цветков  отбеляза, че Красимир Узунов е създал информационна институция, отдадена на родолюбивите идеали. \r\n„Красимир Узунов не само превърна Информационна агенция „Фокус“ в институция за бързи и истински новини, но и възроди изконните български идеали за родолюбие, свобода и просвета“, добави той.  \r\n„Ще запомня Красимир Узунов с възраждането на родолюбието – там той беше номер едно“, заяви  лидерът на НФСБ Валери Симеонов . „Ще го запомня с неговата компетентност, с неговото качество да анализира хладнокръвно всяка ситуация и да има точен поглед и преценка не само на политическите събития и на хората, които участват в политическия живот на България“. Лидерът на ПП „Атака Волен Сидеров  отбеляза, че смъртта на Красимир Узунов е голяма загуба за българската журналистика и българското общество. \r\n„България загуби един истински патриот и родолюбец, който създаде и наложи стандарт за обективната, бърза и точна информация. Красимир Узунов ще липсва на всички, които го познаваме, защото беше честен човек, който винаги поставяше принципите и идеалите пред самоцелната печалба и успеха“, написа председателят на ПГ на ГЕРБ и зам.-председател на партията  Цветан Цветанов .  Лидерът на БСП Корнелия Нинова  заяви, че Красимир Узунов е истински родолюбец, който ще бъде сред нас с написаното, създаденото и изговореното за България и българщината. В лицето на Красимир Узунов загубихме един истински, обаятелен българин, каза  зам.-председателят на БСП Кирил Добрев . Народният представител от ДПС Велислава Кръстева коментира, че е  приела новината за кончината на Красимир Узунов с чувство на загуба на скъп приятел. Тя добави, че Красимир Узунов е бил голям българин, достоен мъж, патриот и човек с визия и мисия. Народеният представител от ГЕРБ Владимир Тошев  отбеляза, че със смъртта на Красимир Узунов България е загубила един изключителен радетел на българщината.  Депутатът от ГЕРБ Даниела Савеклиева  сподели, че ще помни Красимир Узунов като неуморен, всеотдаен, искрен патриот, който е мислел всяка минута за България. \r\nЗагубихме един голям българин, патриот, отличен професионалист и приятел, каза председателят на парламентарната Комисия по културата и медиите  Вежди Рашидов . Председателят на СДС Румен Христов  добави, че Красимир Узунов винаги се е стремил да възвърне достойнството на България, което тя е имала през годините.  Главният секретар на партията Илия Лазаров  отбеляза, че Узунов е отговарял на определението народен будител, който се е стараел да направи България по-добра. Председателят на ПП АБВ Румен Петков  коментира, че Красимир Узунов оставя след себе си житейска и професионална история, постижима за малцина.  Ивайло Калфин  от ръководството на ПП АБВ каза, че ще запомни Красимир Узунов като човек, който се осмелява да върви срещу течението“.  \r\nПредседателят на „Движение България на гражданите“  Димитър Делчев  посочи, че Красимир Узунов е бил човек с много ясен поглед върху събитията и процесите в държавата.  \r\n„В лицето на Красимир Узунов България загуби един голям патриот, а тези които го познавахме – добър човек и приятел“, каза  Цветлин Йовчев , бившият министър на вътрешните работи в кабинета на Пламен Орешарски.  Евродепутатът от ГЕРБ/ЕНП Андрей Ковачев  написа в съболезнователен адрес, че с Красимир Узунов многократно е обсъждал въпросите, свързани с нашите сънародници, останали извън пределите на Отечеството, и се е вслушвал в неговите полезни съвети на човек, знаещ изключително много за тази част на света и историята.  Воден от чувството на дълг и родолюбие Красимир Узунов имаше една кауза и нейното име е „България“. Той посвети живота си на това да възкреси българската бойна слава и да не допусне имената на героите, дали живота си за Родината, да бъдат забравени.  Началникът на отбраната ген. Андрей Боцев  посочи: „Красимир Узунов бе човек, чиито патриотизъм и плам разпалваха в душата на всеки национална гордост и самочувствие“.  Ген. Кирчо Киров  описа Красимир Узунов като невероятен приятел, отдаден на хората и на голямата кауза - майка България.  \r\n„С Красимир Узунов си отиде и частица от България“, подчерта председателят на Комисията по отбрана  ген. Константин Попов . Вицеадмирал Пламен Манушев  заяви, че ще запомни Красимир Узунов като човек изпълнен с енергия, върнал паметта на нашите дядовци от Първата световна война. „. Ще го запомня като човек, направил името Каймак-Чалан известно на всички българи, който направи толкова много за България, за войниците ѝ, за армията ѝ, за историята ѝ“. \r\nВнучката на полк.  \r\nБорис Дрангов  Райна Дрангова  заяви: „Красимир Узунов беше един съвременен будител, загубата е за целия народ“. Тя посочи още: „За него Македония не беше само кауза. Тя беше нещо, което той изживяваше с цялото си сърце“. Началникът на Военна академия „Георги Стойков Раковски“ ген.-майор Груди Ангелов  коментира, че Красимир Узунов бе свободен човек, който събираше единомишленици, милеещи за родината ни. „Каквото и да кажа за него ще бъде малко. Той имаше много още какво да даде“, добави той.  \r\n„Книгите, публикациите, инициативите и доказаните във времето стандарти, които оставя след себе си Красимир Узунов, са неоценимо наследство и пример за един пълноценно извървян път“, се посочва в съболезнователен адрес, изпратен от  Електроенергийния системен оператор (ЕСО) . Областният управител на Смолян Недялко Славов  коментира, че Красимир Узунов е оставил дълбока светла следа и ще продължава да живее в сърцата ни чрез стойностните си публикации и книги. \r\nЗа  кмета на София Йорданка Фандъкова   Красимир Узунов е увлекателен разказвач на българската история и пазител на българските геройства. „Краси бе от онези истински родолюбци, които не търсят почести и слава, а полека, по неговия начин, с предавания, с книги, разказваше, за онова, което не трябва да забравяме“, сподели тя. Кметът на Бургас Димитър Николов  заяви, че Красимир Узунов ще остане в паметта ни като човек, който направи много за съхранението на паметта за българските победи на бойното поле. Кметът на Кюстендил Петър Паунов  подчерта, че за Красимир Узунов България е била всичко. Кметът на Симитли Апостол Апостолов  определи Красимир Узунов като съвременен будител. „Той беше един истински родолюбец, патриот, един съвременен будител, готово на всичко за каузата България. Едва ли в съвременна България скоро ще се роди такъв голям родолюбец и патриот, какъвто беше Красимир Узунов“, коментира той. \r\n„Красимир Узунов беше човек, превърнал България и съхраняването на българския дух, традиции и родова памет в своя лична мисия“, заяви  кметът на Каварна Нина Ставрева . Кметът на Смолян Николай Мелемов  отбеляза, че на първо място Красимир Узунов е бил патриот и добави, че у него е оставил незаличим спомен за човек на честта и почтеността. \r\n„Красимир Узунов бе истински българин, много ерудиран и един от най-големите познавачи на българската история и специалисти по Македонският въпрос“, заяви  зам.-кметът на Благоевград Христина Шопова . Зам.-кметът на Варна Пейчо Пейчев  отбеляза, че дейността на Красимир Узунов за запазването на българщината сред българските общности е дала много сериозен резултат сред младите хора. „Загубата е огромна за всички българи не само в пределите на нашата страна. Специално за македонските българи господин Узунов беше знаме, беше флаг, беше водач на всички процеси, които се случваха там. Беше неотменим лидер“, добави той.  \r\nСпоред кмета на Петрич  Димитър Бръчков  България е изгубила един достоен патриот и пламенен родолюбец.  Председателят на Общинския съвет в Гоце Делчев Ангел Гераскиев  коментира, че смъртта на Красимир Узунов е голяма загуба не само за приятелите му, но и за цяла България. \r\nДелото на Краси Узунов, трябва да се помни, гласът му трябва да се чува, защото благодарение на него си припомнихме Каймак-Чалан, припомнихме си с колко кръв сме платили, това да останем българи, припомнихме си какво е българска чест и доблест. Това не бива да се забравя, докато има българи“, отбеляза  историкът Марин Кавръков . Директорът на Регионален исторически музей – Кюстендил Валентин Дебочички  коментира, че Красимир Узунов е имал непресъхващ извор на идеи и приятелско отношение към всички. По думите му Узунов е положил огромни усилия за запазване на паметта за българските герои, за запазване и възстановяване на военните паметници извън пределите на България и е имал изключително отношение към културното наследство. Председателят на Националното ловно-рибарско сдружение „Съюз на ловците и риболовците в България“ Васил Василев  също изказа своите съболезнования. „Красимир Узунов доказа своя висок професионализъм и принципност, ще продължим да мислим за него, като за един голям човек - създател, патриот и родолюбец“, отбеляза той. \r\nИсторикът  доц. д-р Валентин Китанов  коментира: „Всичко онова, което Красимир Узунов написа през тези години, е достойно да бъде събрано в сборници, които да останат за поколенията“. Директорът на Историческия музей в Тутракан  Петър Бойчев  изтъкна, че Красимир Узунов е бил най- добрият историк сред историците, най- близко до народа, не със сухата история, направена в кабинетите, а с историята в спомените на живи участници.  \r\nДиректорът на Столична библиотека  Юлия Цинзова  заяви: „Думите са безсилни да опишем загубата на уважавания автор на стотици материали за Западните Балкани, Македония и Одринско и българската военна история“. \r\n„Красимир Узунов беше пламенен български патриот, голям българин и имаше много важно присъствие за каузата на българите както в Македония, така и навсякъде другаде“, заяви  председателят на Центъра за балкански и черноморски изследвания Алекс Алексиев . \r\n„Загубата на Красимир Узунов ще се отрази много на развитието на нашата военно-историческа наука“, коментира  военният историк доц. д-р Петър Ненков . Президентът на КНСБ Пламен Димитров  отбеляза, че завинаги ще пазим спомена за едно голямо перо и едно голямо сърце, което никога не забрави Майка България. Кметът на Сливен Стефан Радев  отбеляза, че дългогодишната дейност на Красимир Узунов бе свързана с това да се познава българската история и да не се забравят фактите, от които е изтъкана. „Красимир Узунов бе един прекрасен, откровен, чист човек, който през годините е отстоявал българската духовност и българските идеали“, каза  зам.-ректорът на Югозападен университет „Неофит Рилски“ Георги Апостолов . Пламен Цонев от шуменския факултет на Национален военен университет (НВУ) „Весил Левски“   заяви, че Красимир Узунов беше честен и безкористен българин. Родолюбец, патриот, радетел за всичко българско и добави, че и като офицер, и като журналист той е чертаел пътя на сближението с Македония. \r\nСъболезнователен адрес изпратиха и от  Регионален исторически музей – Благоевград . В него те посочват, че с внезапната смърт на Крсимир Узунов, България е загубила един истински родолюбец и патриот, един добър човек и съмишленик. \r\n„Празнината, оставена със загубата на Красимир Узунов, ще бъде непреодолима, но все пак се надяваме, че поклонението на Каймак-Чалан '2019 г. ще премине и под знака на „Каймакчаланския първопроходец“, написа Илия Чернев - внук на подофицер, оцелял при боевете на Каймак-Чалан. \r\n„Ще помня Красимир Узунов като човек с енциклопедични познания за бойната ни история, като родолюбец, милеещ за България и Армията“, коментира  председателят на Центъра за изследване на отбраната и сигурността и бивш министър на отбраната Ангел Найденов . Кметът на Карлово д-р Емил Кабаиванов  отбеляза, че Красимир Узунов е направил всички възможно да се чува българският език и слово в територии, населявани от българи.  Военният историк Мишо Йорданов  заяви, че Красимир Узунов е бил от хората, за които важи максимата: „Не е важно колко години живееш, а какво оставяш след себе си“.  Делото на Красимир Узунов надхвърля рамките на националните граници. Неговата работа и постижения бяха почетени от редица дипломати и представители и организации на българи в чужбина, като и на множество чуждестранни медии.  \r\nДипломатическият състав на посолството на Република България в Скопие също поднесе своите съболезнования. „Свеждаме глави пред паметта на една личност, оставила следа в политиката, икономиката и туризма, историята и културата на България през последните години. Може би Поручикът вече е при своите кумири Дрангов, Каварналиев...\", се посочва в съболезнователния адрес.  \r\n„Загубата на Красимир Узунов е неизмерима за България, ще го запомним като разностранен и талантлив журналист, историк, колекционер, истински патриот на своята страна“, се посочва в съболезнователен адрес, изпратен от  посланика на Руската федерация в България Н.Пр. Анатолий Макаров .  Генeралният консул на Русия във Варна Владимир Климанов  отбеляза, че Красимир Узунов бе ярък и необикновен човек, чийто разностранен професионализъм е заслужено ценен в България и извън пределите ѝ.  \r\nИзвънредният и пълномощен посланик на република Азербайджан в България  Н. Пр. Наргиз Гурбанова  обяви: „Красимир Узунов завинаги остава в историята като един от най-успелите български журналисти, чиято работа бе еталон за журналистиката“. Президентът на Асоциацията на българите в Украйна  Антон Киссе  отбеляза, че Красимир Узунов е обичал всичко българско и е правил, каквото може, за да тържествува българщината по света. \r\nСъболезнователен адрес изпратиха и от   „Конгрес на българите в Украйна“  . В него те изтъкват, че Красимир Узунов е един от първите българи, които изграждат информационни мостове между България и българските общности по света \r\nПолитическият анализатор и бивш генерален консул в Одрин  Георги Димов  изтъкна, че Красимир Узунов бе истински български патриот - по призвание, по душа и по предназначение“.  \r\n„Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите ѝ“, написа  Инал Плиев, заместник-председател на Южноосетинско-българското дружество за приятелство . Със своя точен поглед върху събитията и способността си да анализира хладнокръвно всяка ситуация на Красимир Узунов остави трайна следа в българския обществен живот, а създадените от него Агенция и Радио „Фокус“ се превърнаха в стандарт за журналистиката и в синоним на бърза, коректна и точна информация. Бившият ръководител на военното разузнаване и бивш министър на вътрешните работи \r\nГен. Чавдар Червенков , посочи, че в страната няма аналог на това, което направи Красимир Узунов в областта на информацията. Анализаторът проф. Михаил Константинов  отбеляза, че Красимир Узунов е бил забележителен журналист, който е създал най-влиятелната информационна агенция у нас. \r\n„Това, което Красимир Узунов е правел в областта на българската журналистика е нещо, което ще остане“, убедена е  Меглена Кунева , зам.-министър председателят по координация на европейските политики и институционалните въпроси в периода 2014 – 2017 г. и бивш европейски комисар.  Председателят на КЕВР доц. Иван Иванов  посочи, че със своята енергия, последователност и родолюбие Красимир Узунов е оставил ярка следа в нашия обществен живот. Експертът по антитероризъм и общественик Христо Смоленов  обясни, че ще запомни Красимир Узунов като весел, непобедим и несломим по дух воин на България. По думите му създадените от него Агенция „Фокус“ и Радио „Фокус“ са много повече от средства за масова информация оръжия на българското оцеляване и победоносно продължаване на тази многовековна държавна традиция, която имаме. Той сподели, че започва да работи по идея за създаване на малък, но изразителен паметник на Красимир Узунов пред сградата на Агенция „Фокус“. Директорът на Университетската многопрофилна болница за активно лечение „Св. Екатерина“ проф. Генчо Начев  отбеляза, че Красимир Узунов бе патриот и родолюбец, който не никога не се е притеснявал от политическите конюнктури. \r\nПо думите на социолога  Юрий Асланов  Красимир Узунов е успял да прогледне в бъдещето в години, в които никой не е вярвал в перспективата на онлайн новинарските платформи. \r\nЗа  социолога Кънчо Стойчев  Красимир Узунов ще остане човек на честта,  който всеки ден, ставайки сутрин мисли за България. \r\nСпоред  политолога проф. Александър Маринов  сътвореното от Красимир Узунов, заедно с неговите съратници от Агенция и Радио „Фокус“, е важен факт за българската обществена действителност. „Това наистина е тежка загуба. Поднасям съболезнования на близките на г-н Узунов. Всички сме смъртни, разбира се, но отвъд тленността на тялото, остават делата. Наред със скръбта и покрусата, че един човек с принос, роля и позиция си е отишъл, все пак делата остават. Бог да го прости и да му дава светлина. Да се надяваме, че се е преселил в един по-добър свят“, каза проф. Маринов. Директорът на Националния военноисторически музей доц. Соня Пенкова  сподели, че Красимир Узунов е бил широко скроен човек, с изключително мащабен поглед върху политиката и историята. Археологът Николай Овчаров  отбеляза, че Красимир Узунов е бил изключителен човек и българин.  Тракологът проф. д-р Валерия Фол  определи Красимир Узунов като човек, осъзнаващ значението на културното наследство за съхраняване културната памет на българският народ. \r\n„Красимир Узунов беше новатор, създател, визионер“, посочи  председателят на Националния браншови съюз на хлебарите и сладкарите Мариана Кукушева . „Хората идват и си отиват. Едни живеят, други горят. А трети, докато изгарят, създават модели, създават звезди, които присъстват в живота ни всеки ден. И са на фокус. Краси беше от тая категория хора. Новатор. Създател. Визионер… Много ще ми липсва!“, каза още тя. Областният управител на Благоевград Бисер Михайлов  отбеляза, че със смъртта на Красимир Узунов българската журналистика, но и цялото българско общество са изгубили много. Кметът на Пещера Николай Зайчев  бе категоричен, че в лицето на Красимир Узунов България загуби един голям патриот, а Пещера е загубила достоен син. „Красимир Узунов е едно явление в България. Той постави високи еталони в историческата наука, в журналистиката. За него няма да говорим в минало време, защото, докато ги има книгите му, той е тук и с нас!“, заяви той. \r\n„Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно“, заяви  кметът на Асеновград д-р Емил Караиванов .  \r\n„Красимир Узунов остави у всички нас неизличимия спомен за човек на професионализма, честта и почтеността“, отбеляза  кметът на Ямбол Георги Славов . Управителят на в. „Нова добруджанска трибуна“ Сабина Дукова  заяви, че Красимир Узунов е един от флагманите на съвременната българска журналистика. Кметът на Свищов Генчо Генчев  посочи, че е благодарен на Красимир Узунов за съветите, за уроците и за приятелството му със Свищов. Областният управител на Кюстендил Виктор Янев  поднесе своите съболезнования и отбеляза, че със смъртта на Красимир Узунов България, родната ни журналистика и „Фокус“ са загубили един честен и принципен човек Един от първите редактори на Агенция „Фокус“ Мариела Пчелинска  описа Красимир Узунов като деен, неуморен, енергичен, вдъхновен и вдъхновяващ, винаги воден от нови, ярки идеи и чувство за чест, дълг, родолюбие и отдаденост на каузи. „Брилянтни вдъхновения и перспективи, които в годините той неотклонно разви дисциплинирано, последователно и творчески, като изгради и утвърди заслужения авторитет на най-мощната информационна машина в България! Респект и поклон!“, написа още тя.  Изпълнителният директор на Национална компания „Индустриални зони“ (НКИЗ) Антоанета Барес  написа в съболезнователен адрес, че Красимир Узунов винаги е подкрепял каузата за развитие на индустриалните зони в България. „Искрено сме благодарни за съдействието и разбирането, които сме срещали в негово лице, в качеството му на собственик на Радиоверига и Агенция \"Фокус\". Поклон пред светлата му памет!“, пише още Антоанета Барес.", "date": "2019.02.25", "title": "Отиде си Красимир Узунов - собственик и основател на „Фокус\" (ОБЗОР)"}
{"url": "http://www.focus-news.net/news/2019/02/25/2627505/aresti-i-postradali-pri-futbolniya-mach-mezhdu-pfk-levski-i-pfk-tsska-sofiya-obzor.html", "text": "Въпреки строгите мерки на СДВР по опазването на обществения ред заради футболни мач между ПФК „Левски“ и ПФК „ЦСКА-София“, все пак се стигна до арести и пострадали хора, сред които и двама полицаи. След срещата подробности за извършените полицейски действия дадоха директорът на СДВР ст. комисар Георги Хаджиев и заместникът му ст. комисар д-р Антон Златанов. \r\nПреди, по време и след дербито са задържани общо 44 души за нарушаване на обществения ред, носене на забранени предмети, пиротехника,  и наркотични вещества. Преди началото на футболната среща задържаните са 38, от които 13 не са допуснати в района на стадиона заради носене на забранени предмети, 6-ма са били без документи за самоличност, а от други трима са иззети наркотични вещества. След края на мача са задържани 6 души, които по време на дербито са хвърляли предмети по пистата и терена. На посетител, на когото му е прилошало, е оказана помощ и е откаран в болница. \r\nВ резултат на предприетите действия, към 11.30 часа столичните полицаи предотвратиха разрастването на конфликт между две групи от 9-ма фенове на двата отбора, които са отведени в полицейските управления. Към 12.30 часа, по време на полицейски действия за овладяване на възникнал скандал между две големи групи от привърженици на единия от отборите, бяха леко ранени двама униформени от хвърлени по тях предмети. \r\nПо предварително съгласуване, ангажимент за охраната на реда на територията на стадиона бе поет от частна охранителна фирма, но столичните полицаи бяха в готовност да се намесят при възникнала необходимост. Съгласно предварителния план, на място бяха забавени привържениците на победилия отбор до оттеглянето на противниковите фенове.", "date": "2019.02.25", "title": "Арести и пострадали при футболния мач между ПФК „Левски“ и ПФК „ЦСКА-София“ (ОБЗОР)"}
{"url": "http://www.focus-news.net/news/2019/02/25/2627507/sport-manchestar-siti-specheli-kupata-na-ligata-v-angliya.html", "text": "Манчестър Сити спечели Купата на Лигата в Англия. На финала Сити победи Челси след изпълнение на дузпи. Редовното време на двубоя завърши при нулево равенство, но при дузпите футболистите на Пеп Гуардиола надделяха с резултат 4:3. Пропуските за лондончани направиха Жоржиньо и Давид Луис, докато Льорой Сане не успя да вкара за Сити.", "date": "2019.02.25", "title": "Спорт: Манчестър Сити спечели Купата на Лигата в Англия"}
{"url": "http://www.focus-news.net/news/2019/02/25/2627983/prof-aleksandar-marinov-satvorenoto-ot-krasimir-uzunov-zaedno-s-negovite-saratnitsi-ot-agentsiya-i-radio-fokus-e-vazhen-fakt-za-balgarskata-obshtestvena-deystvitelnost.html", "text": "Сътвореното от Красимир Узунов, заедно с неговите съратници от Агенция и Радио „Фокус“, е важен факт за българската обществена действителност. Това каза за  Радио „Фокус“  проф. Александър Маринов. „Това наистина е тежка загуба. Поднасям съболезнования на близките на г-н Узунов. Всички сме смъртни, разбира се, но ,отвъд тленността на тялото, остават делата. Наред със скръбта и покрусата, че един човек с принос, роля и позиция си е отишъл, все пак делата остават. Бог да го прости и да му дава светлина. Да се надяваме, че се е преселил в един по-добър свят“, каза проф. Маринов.", "date": "2019.02.25", "title": "Проф. Александър Маринов: Сътвореното от Красимир Узунов, заедно с неговите съратници от Агенция и Радио „Фокус“, е важен факт за българската обществена действителност"}
{"url": "http://www.focus-news.net/news/2019/02/25/2627990/regnum-prezidentat-na-sarbiya-prizova-kosovskite-sarbi-da-ne-postapvat-v-armiyata-na-kosovo.html", "text": "На среща с представители на „Сръбска листа“ – сръбска политическа партия в Косово, лоялна на Белград – президентът на Сърбия Александър Вучич призова косовските сърби да не постъпват на служба в армията на Косово. За това съобщава руската агенция  Regnum . \r\n„Сърбия и сърби не трябва да действат едни срещу други“, заяви Вучич. \r\nКакто съобщава албанската новинарска агенция Abcnews, на срещата Вучич заявил също, че за пръв път е чул от жителите на Грачаница, че местните хора са изправени пред сериозни проблеми с доставките на храна. Според Вучич причината за прекъсването на доставките е 100 процентовите мита върху стоки от Сърбия. \r\n„Нашата задача е да се борим и ние се борим за нашите хора“, каза Вучич. „Нека хората мислят, че сърбите са слаби, тъй като не заплашват и не викат, но сърбите са по-силни отколкото си мислят другите“. \r\nВучич призова сърбите в Косово да се грижат за собствената си сигурност, а не за храната си, защото според него в Косово всеки сърбин е в опасност. Превод и редакция : Калоян Пенков", "date": "2019.02.25", "title": "Regnum: Президентът на Сърбия призова косовските сърби да не постъпват в армията на Косово"}
{"url": "http://www.focus-news.net/news/2019/02/25/2627508/sport-borusiya-dortmund-pobedi-bayer-leverkuzen.html", "text": "Борусия (Дортмунд) победи Байер (Леверкузен) с 3:2 като домакин в мач от 23-ия кръг на Бундеслигата. След тази победа тимът от Дортмунд заема лидерската позиция във временното класиране с 54 точки, с три повече от втория Байерн (Мюнхен). Байер (Леверкузен) се намира на 7-мо място в таблицата с 36 спечелени точки.", "date": "2019.02.25", "title": "Спорт: Борусия (Дортмунд) победи Байер (Леверкузен)"}
{"url": "http://www.focus-news.net/news/2019/02/25/2627509/sport-arsenal-pobedi-sauthemptan.html", "text": "Арсенал победи Саутхемптън с 2:0 като домакин в мач от 27-ия кръг на Премиър лийг. След тази победа Арсенал събра актив от 53 точки и измести Манчестър Юнайтед от 4-то място във временното класиране. Лидер в английското първенство продължава да бъде отборът на Ливърпул с 66 точки, следван от Манчестър Сити с 65.", "date": "2019.02.25", "title": "Спорт: Арсенал победи Саутхемптън"}
{"url": "http://www.focus-news.net/news/2019/02/25/2627515/edin-chovek-zagina-a-shestima-postradaha-pri-dve-tezhki-katastrofi-v-stranata-prez-nedelniya-den-obzor.html", "text": "Един човек загина, а шестима пострадаха при две тежки катастрофи в страната през неделния ден. В 08.00 часа сутринта на изхода на Монтана челен удар между автобус, пътувал по редовна линия Видин-София, и микробус отне живота на 49-годишен мъж. Загиналият е управлявал микробуса. Шофьорът на автобуса е с леки наранявания и бе откаран за преглед в болница. В автобуса е пътувала жена, която не е пострадала.  \r\nМалко след 18.00 часа петима души пострадаха при челна катастрофа между два леки автомобила на пътя Белово-Пазарджик в района на селата Лозен и Звъничево. Трима от тях са в тежко състояние. На място на инцидента бяха изпратени пожарна, линейки и екипи на полицията. Временно движението по пътя Белово-Пазарджик беше изцяло затворено и в двете посоки. Това доведе до образуването на колони от автомобили. След отстраняването на блъснатите коли от пътното платно, „Пътна полиция“ започна поетапно да пропуска струпалите се автомобили.  \r\nПричината за пътнотранспортното произшествие е навлизане в насрещната лента на едното от превозните средства. В резултат на това е последвал челният удар между кола с ямболска и автомобил с пловдивска регистрация. Единият от автомобилите е със сериозни материални щети.", "date": "2019.02.25", "title": "Един човек загина, а шестима пострадаха при две тежки катастрофи в страната през неделния ден (ОБЗОР)"}
{"url": "http://www.focus-news.net/news/2019/02/25/2627513/afp-kitay-vizhda-znachitelen-napredak-v-targovskite-pregovori-sas-sasht.html", "text": "Китай и Съединените щати постигнаха „значителен напредък“ в преговорите във Вашингтон с цел решаване на търговската им война, съобщи китайската държавна медия. \r\nДвете страни постигнаха напредък по „специфични въпроси“ като трансфер на технологии, защита на интелектуалната собственост, секторът на услугите, селското стопанство, според официалната информационна агенция „Синхуа“. Превод и редакция : Калоян Пенков", "date": "2019.02.25", "title": "AFP: Китай вижда „значителен напредък“ в търговските преговори със САЩ"}
{"url": "http://www.focus-news.net/news/2019/02/25/2627516/premierat-boyko-borisov-provede-reditsa-dvustranni-sreshti-v-egipet-i-predstavi-stranata-ni-v-sreshtata-na-varha-es-arabska-liga-obzor.html", "text": "България участва в първата среща на ЕС-Арабска лига в Египет, която продължава и в понеделник. Страната ни бе представена на важното международно събитие от министър-председателя Бойко Борисов, който до момента е осъществил визити в много от страните на Лигата на арабските държави, а в някои е бил повече от веднъж.  Българският министър-председател участва в откриването на форума и направи изказване в първата пленарна сесия.  Пред журналисти  премиерът  Бойко Борисов  заяви, че е работил много за срещата ЕС – Арабска лига. По думите му арабските страни са важен партньор. По думите му отношенията му с  държавите са такива, че да не излага на риск страната ни във връзка с мигрантите. Борисов посочи, че страната ни балансира с отношенията си с така наречените  противници. Борисов даде пример със Сърбия и Косово и САЩ и Русия и други. „Ще поработим тези дни по тази тема“, допълни премиерът.  Министър-председателят проведе двустранни срещи с емира на Кувейт Сабах ал Ахмад ал Джабер ас Сабах и с вицепремиера за международните отношения и сътрудничеството на Оман Асаад Бин Тарик, както и с президента на Египет  Абдел Фатах ас – Сиси. Срещите бяха проведени преди началото на форума в египетския град Шарм Ел-Шейх.  \r\nДългогодишни са отношенията на българския министър-председател с Кувейт. Последно той посети арабската страна през март 2018 г.  Първото посещение на премиера Бойко Борисов в Кувейт е през 2010 г. Срещата на българския премиер Бойко Борисов и египетския държавен глава също не е първата. \r\nПрез октомври миналата година министър-председателят Бойко Борисов пристига на официално посещение в Кайро, Египет. Преди срещата на върха в Египет премиерът се срещна и с председателя на Европейския съвет Доналд Туск. Срещата на върха в Египет събира за първи път държавните и правителствените ръководители от ЕС и Лигата на арабските държави.  Целта на форума е задълбочаване на европейско-арабското партньорство и очертаване на насоки за справяне с глобалните предизвикателства. Форумът се провежда в египетския град Шарм Ел - Шейх. Изборът на мястото не е случаен. Градът  е най-популярният курорт в Египет.  Той е известен с европейското си излъчване и свързаността си с елинистичната александрийска култура.  \r\nДеница КИТАНОВА", "date": "2019.02.25", "title": "Премиерът Бойко Борисов проведе редица двустранни срещи в Египет и представи страната ни в срещата на върха ЕС-Арабска лига (ОБЗОР)"}
{"url": "http://www.focus-news.net/news/2019/02/25/2627512/nezavisimaya-gazeta-lukashenko-e-gotov-da-satrudnichi-s-nato.html", "text": "Суверенитетът и независимостта са основните постижения на сегашното поколение белоруси и лично първият президент на страната. Александър Лукашенко никога няма да се съгласи с включването на Беларус в състава на друга държава. Президентът на Беларус говори за основните приоритети на външната политика с кадетите от Военната академия в навечерието на Деня на защитника на Отечеството, пише в. „ Независимая газета “. \r\n„Изградихме първата независима държава в нашата история. Смятам, че това е голямо постижение на нашето поколение като цяло, но бях щастлив, че съм първият президент на тази независима държава“, каза Александър Лукашенко. Той коментира разговорите в експертната общност за това, че „ето Лукашенко се среща с Путин, Беларус е включена или ще бъде включена в Русия и прочее“. \r\nОт разсъжденията за независимост на Александър Лукашенко следва, че за нея съществуват както външни, така и вътрешни заплахи. Преди всичко това са икономически трудности. „Трябва да се заемем с икономиката - това е основата на стабилността“, убеден е президентът на Беларус. „Ако само дестабилизираме страната си - някой ще я получи, пак ще отидем под камшика, както казват хората, ще ни бият с камшик“, каза той. „Ние трябва да работим през цялото време, трябва да бягаме през цялото време, за да не изостанем от тези „чудовища“ (световните сили – „Независимая газета“), защото те ще ни сграбчат с една ръка, а ние отново ще бъдем в някое Велико херцогство Литва или Полско-литовска държава“, очерта перспективата Александър Лукашенко. „Следователно най-важното е мирът и стабилността. Това не може да бъде загубено въз основа на това, което се случва по целия свят“, каза Александър Лукашенко. \r\nМеждувременно „в целия свят“, „разширяването на военните блокове“, разработват се и внедряват нови технологии във въоръженото противопоставяне, което „усложнява ситуацията в близост до нашите граници“. При такива условия Беларус поддържа ориентация към „осъществяване на мирна външна политика“, но ако е необходимо, „ще защити своите интереси“. И не само „в рамките на съвместната доктрина за отбрана със своя стратегически партньор - Руската федерация, с която е създадена една група войници”, но и в сътрудничество с други страни от военно-политическата сфера. „Като суверенна държава Беларус е готова за конструктивен диалог, включително с Северноатлантическия блок, на принципите на равнопоставеност и прозрачност. Не се заграждаме от никого. Готови сме да водим този диалог“, заяви Александър Лукашенко. Основното условие за сътрудничество е зачитането на интересите на Беларус от страна на партньорите. „Вие, бъдещи възпитаници на Военната академия, винаги трябва да сте готови за всякакъв обрат на събитията“, предупреди Александър Лукашенко. \r\nАлександър Лукашенко счита, че разполагането на ракети със среден и малък обсег в Европа е една от заплахите. „Страхувам се, че американците ще се възползват от момента: те са нарушили този договор и ще поставят ракети в Европа“. \r\nТрадиционно говорейки за външната политика и военното сътрудничество Александър Лукашенко не пропусна да припомни, че Русия все още остава стратегически партньор на Беларус. „Ще трябва да помислим за ответни мерки заедно с Русия. Няма къде да се скрием, ако това се случи“, каза той, позовавайки се на перспективата за разполагане на ракети със среден и малък обсег в Европа. Освен това, президентът на Беларус е убеден, че страната „винаги ще бъде заедно с Русия, без значение колко много се карат и спорят. Това е нашият основен съюзник“, каза Лукашенко. \r\nМестни анализатори, коментирайки казаното от президента на Беларус, смятат, че необходимостта от изясняване на основните контури на външната политика и военното сътрудничество изобщо не възниква поради факта, че страната празнува Деня на защитника на Отечеството. Експертите посочват две причини за това. Първо, липсата на информация за резултатите от срещата с руския президент Владимир Путин предизвиква голямо разнообразие от слухове и Александър Лукашенко намира за необходимо да реагира на това. Второ, наближават президентските избори. Както заяви лидерът на ЦИК Лилия Ермошина, обявяването на датите на изборните кампании трябва да се очаква през април. Местните анализатори смятат, че Александър Лукашенко възнамерява да продължи следващия президентски мандат под лозунга за защита на независимостта и обединяване на нацията срещу външни заплахи, тъй като няма постижения в областта на икономиката и растежа на благосъстоянието. Освен това експертите чуха в изявленията на президента на Беларус и посланието за руското ръководство за възможно сътрудничество с други партньори, по-специално НАТО, в случай че Русия окаже неправомерен натиск и настоява за „по-дълбока интеграция“. Превод и редакция : Калоян Пенков", "date": "2019.02.25", "title": "„Независимая газета“: Лукашенко е готов да сътрудничи с НАТО"}
{"url": "http://www.focus-news.net/news/2019/02/25/2627514/rossiyskaya-gazeta-shvetsiya-otkaza-da-varne-bivshi-boytsi-ot-siriya.html", "text": "Швеция няма да вземе обратно в страната граждани, които са се били на страната на „Ислямска държава“. Министър-председателят Стефан Льовен подчерта, че министерството на външните работи на кралството е предупредило гражданите да не ходят в Сирия, следователно онези, които „отидоха там, не могат да разчитат на консулска помощ“, пише в. „ Российская газета . \r\nМеждувременно Льовен заяви, че няма точно решение за децата, родени от шведски граждани в Сирия, съобщава SVT. Той се изказа и срещу лишаването на екстремистите от шведското гражданство, тъй като това противоречи на международното право. \r\nОколо 300 души от скандинавската страна отидоха в Сирия, за да участват в боевете на страната на бойците. \r\nПо-рано американският президент Доналд Тръмп, под формата на ултиматум, поиска от Великобритания, Франция, Германия и „други европейски съюзници“ незабавно да вземат пленените от международната коалиция бойци, за да бъдат изправени пред правосъдието в Европа. Става дума за 800 екстремисти. Превод и редакция : Калоян Пенков", "date": "2019.02.25", "title": "„Российская газета“: Швеция отказа да върне бивши бойци от Сирия"}
{"url": "http://www.focus-news.net/news/2019/02/25/2627522/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "От „Даунинг стрийт“ извадиха планове, според които ще отправят официално искане до Брюксел да отложи Брекзит, ако Тереза Мей не може да прокара споразумението си до 12 март, пише британският вестник  Daily Express . \r\nПлановете не уточняват продължителността на това удължаване, но министрите смятат, че това ще бъде не повече от два месеца, според Telegraph. В резултат на това Обединеното кралство няма да участва в изборите за Европейски парламент. „Даунинг стрийт“ 10 е изготвил серия от варианти, които искат да избегнат оставките на министри, които подкрепят невъзможността да се сключи тази сделка. \r\nТереза Мей ще отложи решаващото гласуване по нейното споразумение до 12 март, като ще останат 17 дни преди Великобритания да напусне Европейския съюз. \r\nНовината идва, след като Мей не постигна пробив в преговорите си с европейските лидери на срещата на върха ЕС-ЛАД в Брюксел. \r\nБританският премиер заяви, че вярва, че „все още е в рамките на нашите възможности“  Обединеното кралство да напусне ЕС със сделка на 29 март. \r\nКамарата на общините ще гласува в сряда законопроект, който бе внесен в парламента от висшия лейбъристки депутат Ивет Купър. \r\nЗаконопроектът ще принуди Тереза Мей да поиска удължаване на член 50, ако до 13 март не се постигне споразумение. \r\nТя можеше да поиска отлагане на Брекзит и да избегне бунт от страна на консервативните депутатите и поражението в Камарата на общините. \r\nГрупа консервативни депутати ще внесат ново изменение, което изисква от премиера да удължи член 50, ако не е осигурена сделка. \r\nСаймън Харт предложи изменението, според което удължаването на член 50 не може да продължи след 23 май. \r\nМинистърът на труда и пенсиите Амбър Ръд, министърът на правосъдието Дейвид Гауке и министърът на бризнеса Грег Кларк показаха подкрепа за предложението за отлагане на оттеглянето, за да се предотврати Брекзит без сделка. \r\nБившият лидер на консерваторите Иан Дънкан Смит и евроскептиците заявиха, че това нарушава колективната отговорност. \r\nТереза Мей заяви: „Това, което заедно правим като правителство и като кабинет, работи за постигането на тази сделка“. \r\n„Парламентът иска да види промени в предпазния механизъм“. \r\n„Ние работим с ЕС по този въпрос и ние се фокусираме върху напускане със споразумение. Намерението ми е да работя за сделка“. \r\nПремиерът се срещна с председателя на Европейската комисия Доналд Туск, за когото се казва, че подкрепя удължаването на член 50 с две години, за разлика от два месеца. \r\nТереза Мей обяви: „Често хората говорят за удължаването на член 50, сякаш това ще реши въпроса - разбира се, че няма. То отменя края на решение“. \r\nСаймън Харт заяви: „Това ще даде на правителството времето, необходимо за сключване на всяка сделка и свързано с нея законодателство, за да се предвиди допълнителен период, в който правителството да може правилно да планира излизане без сделка“. \r\n***  Най-малко 100 венецуелски войници са изоставили страната, съобщават доклади, докато Николас Мадуро е изправен пред все по-голям обществен натиск да се откаже от президентския си мандат, пише британският вестник  Independent . \r\nДезертирането дойде, когато Хуан Гуайдо, лидерът на опозицията в страната, призова силите за сигурност да изоставят Мадуро и да разрешат хуманитарна помощ за нацията - на фона на насилствени сблъсъци на границата, където двама души бяха убити и една пратка изгорена. \r\nГуайдо се обяви за временен президент преди месец, но досега не е успял да спечели подкрепата на военните във Венецуела, които остават лоялни на правителството на Мадуро. \r\nОколо 104 войници са избягали през границата в Колумбия, според CNN en Español и AFP. \r\nВ събота най-малко двама души бяха убити близо до бразилската граница, а 300 бяха ранени в отделен сблъсък на границата с Колумбия, след като цивилни граждани воюваха с войски, верни на президента. \r\nМеждувременно Майк Помпео, държавният секретар на САЩ, заяви, че „дните на Мадуро са преброени“. \r\nНеговите коментари идват, когато Майк Пенс, вицепрезидентът на САЩ, се готви да се срещне с регионалните лидери в Колумбия, за да обсъди насилието. \r\nПенс ще обяви „конкретни стъпки“, предназначени за справяне с кризата, според високопоставен служител на американската администрация. \r\nНикола Мадуро отказа американските пратки с помощ и твърди, че доставките са част от опит за преврат срещу него. \r\nТой затвори границите на страната с Колумбия, Бразилия и остров Кюрасао, ефективно прекъсвайки всякакви пътища за влизане в страната на храни и лекарства. \r\nВ събота Мадуро прекрати дипломатическите отношения с Колумбия и обвини страната, че оказва помощ на САЩ за неговото отстраняване. \r\nХуан Гуайдо направи многобройни призиви към войските на граничните мостове, докато напразно се опитваше да ги убеди да разрешат внасянето на помощ в страната. \r\n„Колко от вас, национални гвардейци, имат болна майка? Колко имат децата в училище без храна?“  каза той, застанал до склад в колумбийския град Кукута, където са били складирани 600 тона храна и лекарства. \r\nОпозиционният политик също призова международната общност да запази „всички възможности“ в борбата срещу Мадуро след насилието в събота. \r\nАнализаторите казват, че може да няма ясен победител в сблъсъците и хуманитарните групи критикуват опозицията за използването на помощта като политическо оръжие. \r\nМеждународните лидери, включително генералният секретар на ООН Антонио Гутериш, призовават страните да избегнат насилието, докато продължава политическото противопоставяне. \r\n***  Лидерът на венецуелската опозиция Хуан Гуайдо ще се срещне с вицепрезидента на САЩ Майк Пенс, след като поиска други страни да обмислят „всички възможности“, за да отстранят президента Николас Мадуро от властта, пише британският вестник  The Guardian . \r\nКоментарите на Гуайдо дойдоха след ден на насилие, докато поддръжниците на опозицията прекараха часове, опитвайки се да пробият правителствена блокада и да доставят хранителни и медицински стоки във Венецуела. Най-малко четирима души бяха убити и над 300 бяха ранени. \r\n„Събитията от днес ме задължават да взема решение“, написа Гуайдо в Twitter, „да предложа официално на международната общност да запазим всички възможности, които са открити, за да постигнем освобождение на нашата родина“. \r\n35-годишният политик, който обедини разкъсаната и неефективна опозиция, когато обяви, че е временен президент през януари, многократно е заявявал, че е фокусиран върху мирен преход и нови избори. \r\nНо неговите коментари в събота увеличиха опасения, че той може да обмисли военна намеса скоро бяха прихванати от американски ястреби, включително сенатора от Флорида Марко Рубио. \r\n„Тежките престъпления, извършени днес от режима на Мадуро, отвориха вратата за различни потенциални многостранни действия, които не бяха на масата само преди 24 часа“, заяви Рубио в отговор на Гуайдо, също в Twitter. \r\nАмериканският държавен секретар Майк Помпео беше по-предпазлив, казвайки, че „по-нататъшни действия ще бъдат обмислени“ на срещата на регионалната група от Лима в колумбийската столица Богота, но фокусирани върху санкции, хуманитарна помощ и мерки на самите венецуелци. \r\n„Накрая вярвам, че венецуелският народ ще държи отговорни онези, които са направили толкова много вреди на основните права на народа на Венецуела“, каза той пред телевизия CNN. \r\nДоналд Тръмп не отговори веднага на Гуайдо, но каза миналия месец, че „всички възможности са на масата“. \r\n„Нуждаем се от военна намеса“, обяви един от поддръжниците на опозицията, докато минаваше покрай новинарския екип на моста „Франсиско де Паула Сантандер“, който свързва Кукута в Колумбия с венецуелския град Уреня. \r\nДавид Смолански, опозиционен лидер в изгнание и близък приятел и съюзник на Гуайдо, настояваше те да не призовават войски. \r\n„Все още е мирно движение“, каза той. „Вчерашното насилие дойде от въоръжени проправителствени банди и сили за сигурност“. \r\nНо натиснат дали ще подкрепи военна намеса в бъдеще, той отказа да я изключи: „Единственият вариант е да възстановим демокрацията и свободата с вътрешен и външен натиск“. \r\nАнализатори предупреждават, че съществува сериозен риск от преминаване към въоръжен конфликт и казват, че много от тези, които настояват за интервенция, подценяват цената и възможното въздействие от изпращането на чужди войски във Венецуела. \r\n„За съжаление шансовете на кризата да прерасне в конфликт са все още много реални“, каза Джеф Рамзи, вицепрезидент за Венецуела във Вашингтонското бюро по въпросите на Латинска Америка. „Мисля, че има участници и от двете страни, които всъщност смятат, че въоръженият конфликт може да е желан“. \r\n„Най-ясният риск е, че може да се превърне във вътрешен въоръжен конфликт, който може да продължи десетилетия. Една интервенция ще бъде кървава, скъпа и вероятно ще разчита на някаква средна или дългосрочна окупация, която би трябвало да противодейства на бунтовническите групи“. \r\nДискусиите за военна интервенция във Венецуела се съсредоточиха предимно върху поемането на въоръжените сили. Но има и стотици хиляди хора извън военните, които са въоръжени и опитни, от проправителствени банди до колумбийските партизани, „Национална освободителна армия“. \r\nСпоред Рамзи може да има между 500 хиляди и 2 милиона членове на неформални милиции, много стари и слабо обучени, но ако дори 10% могат да бъдат мобилизирани да се борят за Мадуро, това ще бъде мощна сила. Групировката ФАРК, която дестабилизира Колумбия в продължение на десетилетия, имаше само 18 000 бойци в най-добрите си времена.", "date": "2019.02.25", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/25/2627517/tass-sotsialistite-v-moldova-vodyat-sled-obrabotka-na-7534-ot-byuletinite.html", "text": "Опозиционната Партия на социалистите на Република Молдова спечели 31,45% от гласовете на парламентарните избори, след обработката на 75,34% от бюлетините, а втората Демократическа партия спечели 25,6%. Такива предварителни резултати от гласуването бяха публикувани от Централната избирателна комисия на Молдова, съобщава агенция  TACC . \r\nНа трето място, с 24,36%, опозиционният избирателен блок „Сега“, който критикува демократите за провали в процеса на европейска интеграция, съкрати преднината им. Партия \"Шор\" на бизнесмена и кмет на град Орхей Илан Шор е с резултат от 9,09%. Останалите партии не преодоляват избирателната бариера от 6%. \r\nЗа да формира самостоятелно правителство, една от партиите трябва да получи 51 от 101 места в парламента. Съдейки по резултатите, съперниците ще трябва да договорят коалиция, която експертите наричат една от основните интриги на изборите. \r\nЛидерът на демократите Владимир Плахотнюк вече заяви готовността си да преговаря с някой от конкурентите в бъдещия парламент, въпреки идеологическите различия. Управляващата партия вече демонстрира способността си да убеждава опонентите си, че след като е получила само 19 мандата на изборите през 2014 г., е привлякла 35 депутати от други фракции и сформира мнозинство в 101-местния парламент. Че тези преговори ще бъдат трудни, призна в интервю за ТАСС и президента Игор Додон. Превод и редакция : Калоян Пенков", "date": "2019.02.25", "title": "ТАСС: Социалистите в Молдова водят след обработка на 75,34% от бюлетините"}
{"url": "http://www.focus-news.net/news/2019/02/25/2627511/izvestiya-deystviyata-na-huan-guaydo-i-sasht-zaplashvat-venetsuela-s-voyna.html", "text": "Желанието на венецуелския опозиционен лидер Хуан Гуайдо и неговите западни покровители да подготвят световната общност за силов сценарий на свалянето на президента Николас Мадуро води до началото на гражданска война. Това съобщиха за „ Известия “ в Съвета на Федерацията. Сблъсъците по границите, които започнаха заради опитите да се достави хуманитарна помощ от Съединените щати в страната, вече доведоха до жертви: двама души бяха убити и около 300 бяха ранени. Интервюирани от „Известия“, експерти и политици смятат, че опитите за налагане на американска „помощ“ на Венецуела и разривът на дипломатическите отношения между Каракас и Богота водят ситуацията до опасна линия. \r\nСамопровъзгласеният президент Хуан Гуайдо, подобно на американските политици, се опитва да решава проблемите чрез ултиматуми. Така на 23 февруари изтече искането на опозицията да се пуснат конвои с хуманитарна помощ за Венецуела през границата с Колумбия и Бразилия. Въпреки това, военните части, верни на Николас Мадуро, не приеха „подаръка от чичо Сам“: някои от камионите бяха изгорени, а други трябваше да се върнат. Стотици опозиционери чакаха пристигането на колите, които възнамеряват да вкарат в страната. Това доведе до сблъсъци, в които бяха ранени около 300 души, а двама загинаха. Когато стана известно, че колумбийските власти активно помагат за прехвърлянето на хуманитарна помощ в страната, Николас Мадуро съобщи за прекратяването на дипломатическите отношения с „фашисткото правителство на Колумбия“. \r\nКъм делата на Каракас голям интерес проявява Доналд Тръмп, който, изглежда, трябва да се захване с други проблеми - от стената на границата с Мексико до предстоящата среща на върха със севернокорейския лидер Ким Чен-ун. Домакинът на Белия дом вече успя да призове венецуелските военни да минат на страната на Хуан Гуайдо и да получат амнистия. В противен случай рискуват да „загубят всичко”, каза американският президент.  \r\nМеждувременно, през уикенда след историята с хуманитарната помощ, международният натиск върху официален Каракас се засили. Държавният секретар Майк Помпео намекна за възможен силов сценарий за „уреждане“ на кризата. \r\nА Хуан Гуайдо призова международната общност да се подготви да разгледа всички възможности за разрешаване на ситуацията. \r\n„Събития ме принуждават да взема решение: официално да заявя пред международната общност, че трябва да допуснем всички възможности за освобождение на нашата родина, която се бори и ще продължи да се бори”, заяви Хуан Гуайдо. \r\nСпоред него основната роля в „освобождението” на Венецуела играе „вътрешният и външният натиск“. \r\nВ столицата на Колумбия, Богота, ще се проведе редовна среща на страните от групата от Лима, която включва представители на 12 страни (Аржентина, Бразилия, Гватемала, Хондурас, Канада, Колумбия, Коста Рика, Мексико, Панама, Парагвай, Перу и Чили). Според колумбийския президент Иван Дуке планирано е на срещата да се обсъди засилването на дипломатическата блокада на Каракас. На срещата ще присъства лидерът на венецуелската опозиция Хуан Гуайдо, който след това планира да се срещне с вицепрезидента на САЩ Майкъл Пенс. Самопровъзгласеният „президент“ дойде в Колумбия, въпреки забраната да напусне територията на Венецуела. \r\nКакто заяви една от ключовите опозиционни фигури, Хулио Борхес, заедно с Хуан Гуайдо, те ще поискат от групата от Лима „увеличаване на дипломатическия натиск и използването на сила срещу диктатурата на Николас Мадуро“. \r\nТака или иначе, „бързо и лесно” отнемане на властта от законния венецуелски президент с военни средства на опозицията и нейните покровители, водени от САЩ, няма да се получи, увери „Известия“ първият заместник-председател на комисията по международни отношения на Съвета на Федерацията Владимир Джабаров. Според него намесата на Вашингтон във вътрешните работи на тази страна е толкова очевидна, че за американците ще бъде трудно да обяснят причините за интервенция. \r\nСлед неуспеха на плана за бързото отстраняване на Николас Мадуро тезата за „хуманитарна катастрофа” стана основата на американския план за смяна на правителството във Венецуела, каза експертът от Руския институт за стратегически изследвания Игор Пшеничников. \r\n„Американското шоу на границата беше успешно. Те имат формална причина да обсъдят методите на „насилствена” доставка на хуманитарни доставки за Венецуела. Въпросът за въоръжено нахлуване на САЩ остава в сила. Особено като се имат предвид данните на кубинските власти за прехвърлянето на американски морски единици и специални сили към границите на Венецуела“, каза политологът за „Известия“. \r\nМеждувременно не всички американски съюзници подкрепиха Хуан Гуайдо. Например, 19 от 27-те държави-членки на ЕС в момента признават лидера на опозицията за легитимен президент на Венецуела. Турция - член на НАТО - също е на страната на Николас Мадуро. От петте постоянни членове на Съвета за сигурност на ООН Русия и Китай решително се противопоставиха на силов сценарий. Превод и редакция : Калоян Пенков", "date": "2019.02.25", "title": "„Известия“: Действията на Хуан Гуайдо и САЩ заплашват Венецуела с война"}
{"url": "http://www.focus-news.net/news/2019/02/25/2627510/aa-turskata-armiya-e-gotova-za-manbidzh-i-efrat.html", "text": "Министърът на отбраната на Турция заяви, че въоръжените сили на страната са готови да се намесят в районите в Северна Сирия, контролирани от терористични групировки, съобщава  Anadolu Agency . \r\n„Нашата подготовка за Манбидж и източната част на река Ефрат е завършена. Ще предприемем необходимите стъпки, когато дойде времето на заповедта на нашия президент“, заяви Хулуси Акар на митинг в южната турска област Хатай. \r\nПодчертавайки, че Анкара няма желание да заплашва териториалната цялост на друга страна, Акар каза, че развитието на ситуацията в Сирия е въпрос на „оцеляване“. \r\nТой добави, че Турция е „опустошила\" терористични групировки в региона с операциите „Щитът на Ефрат“ и „Маслинова клонка“ в Северна Сирия срещу „Ислямска държава“ и терористичните групировки ПКК и „Народни отряди за защита“, подчертавайки, че Турция също ще продължи да защитава крайморската си територия. \r\n„Винаги сме били на страната на мира“, заяви Акар и добави, че Анкара винаги ще защитава своите права и интереси. \r\nМинистърът добави, че борбата на Турция е срещу терористични организации, а не кюрдската общност в региона. \r\n„Нека бъда ясен, че кюрдите са наши братя (и сестри) ... Ние сме едно и никога не можем да бъдем разделени“, каза Акар. Превод и редакция : Калоян Пенков", "date": "2019.02.25", "title": "АА: Турската армия е готова за Манбидж и Ефрат"}
{"url": "http://www.focus-news.net/news/2019/02/25/2627518/reuters-sled-kato-venetsuelskite-voyski-blokirat-pomoshtta-maduro-e-izpraven-pred-diplomaticheska-obsada.html", "text": "Президентът на Венецуела Николас Мадуро беше подложен на нарастващ регионален натиск, след като войските му отблъснаха конвои от чуждестранна помощ, а САЩ заплашиха с нови санкции, а Бразилия призова съюзниците да се присъединят към „освободителни усилия“, съобщава агенция  Reuters . \r\nСблъсъците със силите за сигурност оставиха близо 300 ранени и поне трима протестиращи убити близо до бразилската граница. \r\nХуан Гуайдо, признат от повечето западни държави за легитимен лидер на Венецуела, призова чуждестранните сили да разгледат „всички варианти” за изгонването на Мадуро, преди срещата на регионалната група от Лима в Богота, на която ще присъства вицепрезидентът на САЩ Майк Пенс. \r\nПланирано е Пенс да обяви „конкретни стъпки“ и „ясни действия“ на срещата за справяне с кризата, заяви висш служител на американската администрация, като отказа да предостави подробности.  \r\nБразилия, която е най-голямата икономика в региона, от години е гласовит съюзник на Венецуела, докато е управлявана от лявата Работническа партия. Тази година остро се обърна срещу социалистическия президент на Венецуела, когато крайнодесния Жаир Болсонаро пое властта. \r\nБразилия призовава международната общност, особено онези страни, които все още не са признали Хуан Гуайдо за временен президент, да се присъединят към усилията за освобождение на Венецуела“, се казва в изявление на бразилското външно министерство. \r\nКолумбия, която е приела около половината от очакваните 3,4 милиона мигранти, бягащи от свръхинфлационния икономически срив на Венецуела, също повиши критиката си към Мадуро, откакто се отклони надясно миналата година. \r\nПрезидентът Иван Дуке обяви, че в понеделник на срещата на върха ще се обсъди „как да се засили дипломатическата обсада на диктатурата във Венецуела“. \r\nМадуро, който запазва подкрепата на Китай и Русия, които имат големи инвестиции в енергийния сектор във Венецуела, заяви, че усилията на опозицията за помощ са част от американски преврат. \r\nКубинският президент Мигел Диас-Канел обяви, че Венецуела, най-големият съюзник на карибския остров, е жертва на американските империалистически опити за възстановяване на неолиберализма в Латинска Америка. \r\nГенералният секретар на ООН Антонио Гутериш призова „насилието да бъде избегнато на всяка цена“ и каза, че всеки трябва да намали напрежението и да продължи усилията си, за да се избегне по-нататъшна ескалация, според неговия говорител. Превод и редакция : Калоян Пенков", "date": "2019.02.25", "title": "Reuters: След като венецуелските войски блокират помощта, Мадуро е изправен пред „дипломатическа обсада“"}
{"url": "http://www.focus-news.net/news/2019/02/25/2627524/sport-fiorentina-i-inter-zavarshiha-naravno.html", "text": "Фиорентина и Интер завършиха наравно 3:3 в мач от 25-ия кръг на Серия А. След този кръг на първенството Интер заема 3-та позиция с 47 точки, с две повече от градския съперник Милан. Фиорентина се намира на 9-то място в таблицата със спечелени 36 точки. Лидер във временното класиране в Италия продължава да бъде Ювентус с 69 точки - с 13 повече от втория Наполи.", "date": "2019.02.25", "title": "Спорт: Фиорентина и Интер завършиха наравно"}
{"url": "http://www.focus-news.net/news/2019/02/25/2627520/daily-express-planove-za-otlagane-na-brekzit-s-dva-mesetsa-ako-tereza-mey-ne-uspee-da-prokara-sporazumenieto-si.html", "text": "От „Даунинг стрийт“ извадиха планове, според които ще отправят официално искане до Брюксел да отложи Брекзит, ако Тереза Мей не може да прокара споразумението си до 12 март, пише британският вестник  Daily Express . \r\nПлановете не уточняват продължителността на това удължаване, но министрите смятат, че това ще бъде не повече от два месеца, според Telegraph. В резултат на това Обединеното кралство няма да участва в изборите за Европейски парламент. „Даунинг стрийт“ 10 е изготвил серия от варианти, които искат да избегнат оставките на министри, които подкрепят невъзможността да се сключи тази сделка. \r\nТереза Мей ще отложи решаващото гласуване по нейното споразумение до 12 март, като ще останат 17 дни преди Великобритания да напусне Европейския съюз. \r\nНовината идва, след като Мей не постигна пробив в преговорите си с европейските лидери на срещата на върха ЕС-ЛАД в Брюксел. \r\nБританският премиер заяви, че вярва, че „все още е в рамките на нашите възможности“  Обединеното кралство да напусне ЕС със сделка на 29 март. \r\nКамарата на общините ще гласува в сряда законопроект, който бе внесен в парламента от висшия лейбъристки депутат Ивет Купър. \r\nЗаконопроектът ще принуди Тереза Мей да поиска удължаване на член 50, ако до 13 март не се постигне споразумение. \r\nТя можеше да поиска отлагане на Брекзит и да избегне бунт от страна на консервативните депутатите и поражението в Камарата на общините. \r\nГрупа консервативни депутати ще внесат ново изменение, което изисква от премиера да удължи член 50, ако не е осигурена сделка. \r\nСаймън Харт предложи изменението, според което удължаването на член 50 не може да продължи след 23 май. \r\nМинистърът на труда и пенсиите Амбър Ръд, министърът на правосъдието Дейвид Гауке и министърът на бризнеса Грег Кларк показаха подкрепа за предложението за отлагане на оттеглянето, за да се предотврати Брекзит без сделка. \r\nБившият лидер на консерваторите Иан Дънкан Смит и евроскептиците заявиха, че това нарушава колективната отговорност. \r\nТереза Мей заяви: „Това, което заедно правим като правителство и като кабинет, работи за постигането на тази сделка“. \r\n„Парламентът иска да види промени в предпазния механизъм“. \r\n„Ние работим с ЕС по този въпрос и ние се фокусираме върху напускане със споразумение. Намерението ми е да работя за сделка“. \r\nПремиерът се срещна с председателя на Европейската комисия Доналд Туск, за когото се казва, че подкрепя удължаването на член 50 с две години, за разлика от два месеца. \r\nТереза Мей обяви: „Често хората говорят за удължаването на член 50, сякаш това ще реши въпроса - разбира се, че няма. То отменя края на решение“. \r\nСаймън Харт заяви: „Това ще даде на правителството времето, необходимо за сключване на всяка сделка и свързано с нея законодателство, за да се предвиди допълнителен период, в който правителството да може правилно да планира излизане без сделка“. Превод и редакция : Калоян Пенков", "date": "2019.02.25", "title": "Daily Express: Планове за отлагане на Брекзит с два месеца, ако Тереза Мей не успее да прокара споразумението си"}
{"url": "http://www.focus-news.net/news/2019/02/25/2627525/sport-monako-pobedi-lion.html", "text": "Монако победи Лион с 2:0 като домакин в мач от 26-ия кръг на френската Лига 1. Отборът на Лион заема 3-то място с актив от 46 точки – с три повече от преследващия го Сент-Етиен и на 5 зад втория Лил. Монако продължава с възхода и вече заема 16-та позиция във временното класиране с 25 точки. Начело продължава да бъде тимът на Пари Сен Жермен с 68 точки и мач по-малко.", "date": "2019.02.25", "title": "Спорт: Монако победи Лион"}
{"url": "http://www.focus-news.net/news/2019/02/25/2627521/tass-sotsialistite-v-moldova-vodyat-sled-90-obraboteni-byuletini.html", "text": "Опозиционният блок „Сега“ събира 25,06% от гласовете, след обработени 90% от гласовете на парламентарните избори в Молдова и излезе на второ място, пред управляващата Демократическа партия, съобщава агенция  TACC . \r\nТакива предварителни резултати от гласуването бяха публикувани от Централната избирателна комисия на Молдова. \r\nСпоред данни на ЦИК 24,9% от избирателите са гласували за Демократическата партия. Партията на социалистите на Република Молдова води на изборите, събирайки 31,69% от гласовете.  Партия „Шор“ на бизнесмена и кмет на Орхей Илан Шор е четвърта с резултат 8,64%. Останалите партии не преодоляват избирателната бариера от 6%.", "date": "2019.02.25", "title": "ТАСС: Социалистите в Молдова водят след 90% обработени бюлетини"}
{"url": "http://www.focus-news.net/news/2019/02/25/2627526/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Желанието на венецуелския опозиционен лидер Хуан Гуайдо и неговите западни покровители да подготвят световната общност за силов сценарий на свалянето на президента Николас Мадуро води до началото на гражданска война. Това съобщиха за „ Известия “ в Съвета на Федерацията. Сблъсъците по границите, които започнаха заради опитите да се достави хуманитарна помощ от Съединените щати в страната, вече доведоха до жертви: двама души бяха убити и около 300 бяха ранени. Интервюирани от „Известия“, експерти и политици смятат, че опитите за налагане на американска „помощ“ на Венецуела и разривът на дипломатическите отношения между Каракас и Богота водят ситуацията до опасна линия. \r\nСамопровъзгласеният президент Хуан Гуайдо, подобно на американските политици, се опитва да решава проблемите чрез ултиматуми. Така на 23 февруари изтече искането на опозицията да се пуснат конвои с хуманитарна помощ за Венецуела през границата с Колумбия и Бразилия. Въпреки това, военните части, верни на Николас Мадуро, не приеха „подаръка от чичо Сам“: някои от камионите бяха изгорени, а други трябваше да се върнат. Стотици опозиционери чакаха пристигането на колите, които възнамеряват да вкарат в страната. Това доведе до сблъсъци, в които бяха ранени около 300 души, а двама загинаха. Когато стана известно, че колумбийските власти активно помагат за прехвърлянето на хуманитарна помощ в страната, Николас Мадуро съобщи за прекратяването на дипломатическите отношения с „фашисткото правителство на Колумбия“. \r\nКъм делата на Каракас голям интерес проявява Доналд Тръмп, който, изглежда, трябва да се захване с други проблеми - от стената на границата с Мексико до предстоящата среща на върха със севернокорейския лидер Ким Чен-ун. Домакинът на Белия дом вече успя да призове венецуелските военни да минат на страната на Хуан Гуайдо и да получат амнистия. В противен случай рискуват да „загубят всичко”, каза американският президент.  \r\nМеждувременно, през уикенда след историята с хуманитарната помощ, международният натиск върху официален Каракас се засили. Държавният секретар Майк Помпео намекна за възможен силов сценарий за „уреждане“ на кризата. \r\nА Хуан Гуайдо призова международната общност да се подготви да разгледа всички възможности за разрешаване на ситуацията. \r\n„Събития ме принуждават да взема решение: официално да заявя пред международната общност, че трябва да допуснем всички възможности за освобождение на нашата родина, която се бори и ще продължи да се бори”, заяви Хуан Гуайдо. \r\nСпоред него основната роля в „освобождението” на Венецуела играе „вътрешният и външният натиск“. \r\nВ столицата на Колумбия, Богота, ще се проведе редовна среща на страните от групата от Лима, която включва представители на 12 страни (Аржентина, Бразилия, Гватемала, Хондурас, Канада, Колумбия, Коста Рика, Мексико, Панама, Парагвай, Перу и Чили). Според колумбийския президент Иван Дуке планирано е на срещата да се обсъди засилването на дипломатическата блокада на Каракас. На срещата ще присъства лидерът на венецуелската опозиция Хуан Гуайдо, който след това планира да се срещне с вицепрезидента на САЩ Майкъл Пенс. Самопровъзгласеният „президент“ дойде в Колумбия, въпреки забраната да напусне територията на Венецуела. \r\nКакто заяви една от ключовите опозиционни фигури, Хулио Борхес, заедно с Хуан Гуайдо, те ще поискат от групата от Лима „увеличаване на дипломатическия натиск и използването на сила срещу диктатурата на Николас Мадуро“. \r\nТака или иначе, „бързо и лесно” отнемане на властта от законния венецуелски президент с военни средства на опозицията и нейните покровители, водени от САЩ, няма да се получи, увери „Известия“ първият заместник-председател на комисията по международни отношения на Съвета на Федерацията Владимир Джабаров. Според него намесата на Вашингтон във вътрешните работи на тази страна е толкова очевидна, че за американците ще бъде трудно да обяснят причините за интервенция. \r\nСлед неуспеха на плана за бързото отстраняване на Николас Мадуро тезата за „хуманитарна катастрофа” стана основата на американския план за смяна на правителството във Венецуела, каза експертът от Руския институт за стратегически изследвания Игор Пшеничников. \r\n„Американското шоу на границата беше успешно. Те имат формална причина да обсъдят методите на „насилствена” доставка на хуманитарни доставки за Венецуела. Въпросът за въоръжено нахлуване на САЩ остава в сила. Особено като се имат предвид данните на кубинските власти за прехвърлянето на американски морски единици и специални сили към границите на Венецуела“, каза политологът за „Известия“. \r\nМеждувременно не всички американски съюзници подкрепиха Хуан Гуайдо. Например, 19 от 27-те държави-членки на ЕС в момента признават лидера на опозицията за легитимен президент на Венецуела. Турция - член на НАТО - също е на страната на Николас Мадуро. От петте постоянни членове на Съвета за сигурност на ООН Русия и Китай решително се противопоставиха на силов сценарий. \r\n***  Суверенитетът и независимостта са основните постижения на сегашното поколение белоруси и лично първият президент на страната. Александър Лукашенко никога няма да се съгласи с включването на Беларус в състава на друга държава. Президентът на Беларус говори за основните приоритети на външната политика с кадетите от Военната академия в навечерието на Деня на защитника на Отечеството, пише в. „ Независимая газета “. \r\n„Изградихме първата независима държава в нашата история. Смятам, че това е голямо постижение на нашето поколение като цяло, но бях щастлив, че съм първият президент на тази независима държава“, каза Александър Лукашенко. Той коментира разговорите в експертната общност за това, че „ето Лукашенко се среща с Путин, Беларус е включена или ще бъде включена в Русия и прочее“. \r\nОт разсъжденията за независимост на Александър Лукашенко следва, че за нея съществуват както външни, така и вътрешни заплахи. Преди всичко това са икономически трудности. „Трябва да се заемем с икономиката - това е основата на стабилността“, убеден е президентът на Беларус. „Ако само дестабилизираме страната си - някой ще я получи, пак ще отидем под камшика, както казват хората, ще ни бият с камшик“, каза той. „Ние трябва да работим през цялото време, трябва да бягаме през цялото време, за да не изостанем от тези „чудовища“ (световните сили – „Независимая газета“), защото те ще ни сграбчат с една ръка, а ние отново ще бъдем в някое Велико херцогство Литва или Полско-литовска държава“, очерта перспективата Александър Лукашенко. „Следователно най-важното е мирът и стабилността. Това не може да бъде загубено въз основа на това, което се случва по целия свят“, каза Александър Лукашенко. \r\nМеждувременно „в целия свят“, „разширяването на военните блокове“, разработват се и внедряват нови технологии във въоръженото противопоставяне, което „усложнява ситуацията в близост до нашите граници“. При такива условия Беларус поддържа ориентация към „осъществяване на мирна външна политика“, но ако е необходимо, „ще защити своите интереси“. И не само „в рамките на съвместната доктрина за отбрана със своя стратегически партньор - Руската федерация, с която е създадена една група войници”, но и в сътрудничество с други страни от военно-политическата сфера. „Като суверенна държава Беларус е готова за конструктивен диалог, включително с Северноатлантическия блок, на принципите на равнопоставеност и прозрачност. Не се заграждаме от никого. Готови сме да водим този диалог“, заяви Александър Лукашенко. Основното условие за сътрудничество е зачитането на интересите на Беларус от страна на партньорите. „Вие, бъдещи възпитаници на Военната академия, винаги трябва да сте готови за всякакъв обрат на събитията“, предупреди Александър Лукашенко. \r\nАлександър Лукашенко счита, че разполагането на ракети със среден и малък обсег в Европа е една от заплахите. „Страхувам се, че американците ще се възползват от момента: те са нарушили този договор и ще поставят ракети в Европа“. \r\nТрадиционно говорейки за външната политика и военното сътрудничество Александър Лукашенко не пропусна да припомни, че Русия все още остава стратегически партньор на Беларус. „Ще трябва да помислим за ответни мерки заедно с Русия. Няма къде да се скрием, ако това се случи“, каза той, позовавайки се на перспективата за разполагане на ракети със среден и малък обсег в Европа. Освен това, президентът на Беларус е убеден, че страната „винаги ще бъде заедно с Русия, без значение колко много се карат и спорят. Това е нашият основен съюзник“, каза Лукашенко. \r\nМестни анализатори, коментирайки казаното от президента на Беларус, смятат, че необходимостта от изясняване на основните контури на външната политика и военното сътрудничество изобщо не възниква поради факта, че страната празнува Деня на защитника на Отечеството. Експертите посочват две причини за това. Първо, липсата на информация за резултатите от срещата с руския президент Владимир Путин предизвиква голямо разнообразие от слухове и Александър Лукашенко намира за необходимо да реагира на това. Второ, наближават президентските избори. Както заяви лидерът на ЦИК Лилия Ермошина, обявяването на датите на изборните кампании трябва да се очаква през април. Местните анализатори смятат, че Александър Лукашенко възнамерява да продължи следващия президентски мандат под лозунга за защита на независимостта и обединяване на нацията срещу външни заплахи, тъй като няма постижения в областта на икономиката и растежа на благосъстоянието. Освен това експертите чуха в изявленията на президента на Беларус и посланието за руското ръководство за възможно сътрудничество с други партньори, по-специално НАТО, в случай че Русия окаже неправомерен натиск и настоява за „по-дълбока интеграция“. \r\n***  Испанското правителство е против всякаква чужда военна намеса във Венецуела, заяви външният министър Жосеп Борел. Той осъди поддръжниците на опозиционния лидер във Венецуела Хуан Гуайдо, които се изказаха в подкрепа на американско нахлуване в страната, пише в. „ Коммерсант “. \r\nСпоред министъра все още не са разгледани всички варианти за решаване на ситуацията. „Ние ясно предупредихме, че няма да подкрепим и категорично осъждаме всяка чуждестранна военна намеса, до която се надяваме, че няма да се стигне“, каза Борел, цитиран от агенция „ЕФЕ“. \r\nХуан Гуайдо обяви себе си действащ президент на Венецуела на 23 януари. Той беше подкрепен от САЩ, Канада и повечето европейски страни. Настоящият президент Николас Мадуро заяви, че няма да напусне поста президент до изтичането на мандата му през 2025 година. \r\n***  Швеция няма да вземе обратно в страната граждани, които са се били на страната на „Ислямска държава“. Министър-председателят Стефан Льовен подчерта, че министерството на външните работи на кралството е предупредило гражданите да не ходят в Сирия, следователно онези, които „отидоха там, не могат да разчитат на консулска помощ“, пише в. „ Российская газета . \r\nМеждувременно Льовен заяви, че няма точно решение за децата, родени от шведски граждани в Сирия, съобщава SVT. Той се изказа и срещу лишаването на екстремистите от шведското гражданство, тъй като това противоречи на международното право. \r\nОколо 300 души от скандинавската страна отидоха в Сирия, за да участват в боевете на страната на бойците. \r\nПо-рано американският президент Доналд Тръмп, под формата на ултиматум, поиска от Великобритания, Франция, Германия и „други европейски съюзници“ незабавно да вземат пленените от международната коалиция бойци, за да бъдат изправени пред правосъдието в Европа. Става дума за 800 екстремисти.", "date": "2019.02.25", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/25/2627527/aa-blizo-90-nezakonni-migranti-sa-bili-zadarzhani-v-turtsiya.html", "text": "Най-малко 86 нелегални мигранти са били задържани в цяла Турция, съобщиха източници от сигурността, предава  Anadolu Agency . \r\nВ северозападната провинция Одрин 35 незаконни мигранти са били задържани от сили на жандармерията, заяви източник от сигурността, който поиска да не бъде назован поради ограниченията за говорене пред медиите. \r\nСилите за сигурност арестуват един предполагаем каналджия. \r\nВ друга операция, 26 мигранти в гумена лодка бяха задържани от турската брегова охрана в Егейско море край бреговете на провинция Балъкесир. \r\nВ южната провинция Хатай 25 мигранти, които незаконно са влезли в Турция, са били хванати от силите за сигурност на границата със Сирия. \r\nПо-късно всички мигранти са насочени към областните дирекции по миграцията. \r\nТурция е основният път за бежанците, които се опитват да влязат в Европа, особено от 2011 г., когато започва сирийската гражданска война. \r\nОколо 265 хиляди незаконни мигранти са били заловени в Турция през 2018 г., според данни на вътрешното министерство. \r\nНезаконните мигранти са предимно афганистанци, пакистанци, сирийци и иракчани. Превод и редакция : Калоян Пенков", "date": "2019.02.25", "title": "АА: Близо 90 незаконни мигранти са били задържани в Турция"}
{"url": "http://www.focus-news.net/news/2019/02/25/2627519/independent-nay-malko-100-voynitsi-byagat-v-kolumbiya-dokato-dvama-dushi-sa-zaginali-a-stotitsi-sa-raneni-pri-sblasatsi-za-humanitarna-pomosht.html", "text": "Най-малко 100 венецуелски войници са изоставили страната, съобщават доклади, докато Николас Мадуро е изправен пред все по-голям обществен натиск да се откаже от президентския си мандат, пише британският вестник  Independent . \r\nДезертирането дойде, когато Хуан Гуайдо, лидерът на опозицията в страната, призова силите за сигурност да изоставят Мадуро и да разрешат хуманитарна помощ за нацията - на фона на насилствени сблъсъци на границата, където двама души бяха убити и една пратка изгорена. \r\nГуайдо се обяви за временен президент преди месец, но досега не е успял да спечели подкрепата на военните във Венецуела, които остават лоялни на правителството на Мадуро. \r\nОколо 104 войници са избягали през границата в Колумбия, според CNN en Español и AFP. \r\nВ събота най-малко двама души бяха убити близо до бразилската граница, а 300 бяха ранени в отделен сблъсък на границата с Колумбия, след като цивилни граждани воюваха с войски, верни на президента. \r\nМеждувременно Майк Помпео, държавният секретар на САЩ, заяви, че „дните на Мадуро са преброени“. \r\nНеговите коментари идват, когато Майк Пенс, вицепрезидентът на САЩ, се готви да се срещне с регионалните лидери в Колумбия, за да обсъди насилието. \r\nПенс ще обяви „конкретни стъпки“, предназначени за справяне с кризата, според високопоставен служител на американската администрация. \r\nНикола Мадуро отказа американските пратки с помощ и твърди, че доставките са част от опит за преврат срещу него. \r\nТой затвори границите на страната с Колумбия, Бразилия и остров Кюрасао, ефективно прекъсвайки всякакви пътища за влизане в страната на храни и лекарства. \r\nВ събота Мадуро прекрати дипломатическите отношения с Колумбия и обвини страната, че оказва помощ на САЩ за неговото отстраняване. \r\nХуан Гуайдо направи многобройни призиви към войските на граничните мостове, докато напразно се опитваше да ги убеди да разрешат внасянето на помощ в страната. \r\n„Колко от вас, национални гвардейци, имат болна майка? Колко имат децата в училище без храна?“  каза той, застанал до склад в колумбийския град Кукута, където са били складирани 600 тона храна и лекарства. \r\nОпозиционният политик също призова международната общност да запази „всички възможности“ в борбата срещу Мадуро след насилието в събота. \r\nАнализаторите казват, че може да няма ясен победител в сблъсъците и хуманитарните групи критикуват опозицията за използването на помощта като политическо оръжие. \r\nМеждународните лидери, включително генералният секретар на ООН Антонио Гутериш, призовават страните да избегнат насилието, докато продължава политическото противопоставяне. Превод и редакция : Калоян Пенков", "date": "2019.02.25", "title": "Independent: Най-малко 100 войници „бягат в Колумбия“, докато двама души са загинали, а стотици са ранени при сблъсъци за хуманитарна помощ"}
{"url": "http://www.focus-news.net/news/2019/02/25/2627528/ana-mpa-premierat-tsipras-e-v-egipet-za-da-uchastva-v-parvata-sreshta-na-varha-mezhdu-es-i-liga-na-arabskite-darzhavi.html", "text": "Премиерът Алексис Ципрас присъства на срещата на върха ЕС - Лига на арабските държави, която се провежда в Шарм аш-Шейх, Египет на 24-25 февруари, придружен от външния министър Йоргос Катругалос, съобщава гръцката държавна агенция  AНА-МПА . \r\nСрещата на върха беше организирана по инициатива на австрийското председателство, за да се търсят начини, които да позволят на ЕС да се справя ефективно с потоците бежанци и мигранти. \r\nПо време на срещата на върха, която се провежда в решаващ момент за стабилност и сигурност в югоизточната част на Европа, делегациите ще обсъдят развитието, което е особено важно за бъдещето на югоизточното Средиземноморие и Балканите, където Гърция играе водеща роля като стълб на стабилност. \r\nСпоред източници в правителството, от Ципрас се очаква да подчертае, че предизвикателствата за много страни в региона, изискват многостепенно сътрудничество между Европейския съюз и Арабската лига, вместо краткосрочни подходи, насочени към един въпрос; и че подходът, който наистина е необходим, трябва да бъде еднакво насочен към съвместната работа за справяне с предизвикателствата пред сигурността (Либия, Сирия, Близкия изток) и за насърчаване на положителна програма чрез сътрудничество, свързано със секторите на икономиката, енергетиката и културата. \r\nВ рамките на срещата на върха, Ципрас се очаква да се срещне с президента на Египет Абдел Фатах Ал-Сиси; палестинския президент Махмуд Абас; министър-председателят на Ливан Саад ал-Харири и генералният секретар на Арабската лига Абул Гейт. Превод и редакция : Калоян Пенков", "date": "2019.02.25", "title": "АНА-МПА: Премиерът Ципрас е в Египет за да участва в първата среща на върха между ЕС и Лига на арабските държави"}
{"url": "http://www.focus-news.net/news/2019/02/25/2627523/kommersant-ispaniya-ne-podkrepya-voenna-namesa-vav-venetsuela.html", "text": "Испанското правителство е против всякаква чужда военна намеса във Венецуела, заяви външният министър Жосеп Борел. Той осъди поддръжниците на опозиционния лидер във Венецуела Хуан Гуайдо, които се изказаха в подкрепа на американско нахлуване в страната, пише в. „ Коммерсант “. \r\nСпоред министъра все още не са разгледани всички варианти за решаване на ситуацията. „Ние ясно предупредихме, че няма да подкрепим и категорично осъждаме всяка чуждестранна военна намеса, до която се надяваме, че няма да се стигне“, каза Борел, цитиран от агенция „ЕФЕ“. \r\nХуан Гуайдо обяви себе си действащ президент на Венецуела на 23 януари. Той беше подкрепен от САЩ, Канада и повечето европейски страни. Настоящият президент Николас Мадуро заяви, че няма да напусне поста президент до изтичането на мандата му през 2025 година. Превод и редакция : Калоян Пенков", "date": "2019.02.25", "title": "„Коммерсант“: Испания не подкрепя военна намеса във Венецуела"}
{"url": "http://www.focus-news.net/news/2019/02/25/2627531/gd-granichna-politsiya-bez-problemi-se-osashtestvyava-preminavaneto-na-avtomobili-prez-vsichki-granichni-punktove-v-stranata.html", "text": "Без проблеми се осъществява преминаването на автомобили през всички гранични пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. Трафикът е нормален на всички гранични контролно-пропускателни пунктове на границите с Гърция, Сърбия, Турция, Северна Македония и Румъния.", "date": "2019.02.25", "title": "ГД „Гранична полиция“: Без проблеми се осъществява преминаването на автомобили през всички гранични пунктове в страната"}
{"url": "http://www.focus-news.net/news/2019/02/25/2627530/ana-mpa-nash-dalg-e-da-zashtitavame-natsionalnite-si-interesi-bez-otstapki-zayavi-prezidentat-pavlopulos.html", "text": "Гръцкият президент Прокопис Павлопулос беше в Коница, за да присъства на тържествата по случай 106-та годишнина от освобождението на града от османското владичество, предава агнеция  АНА МПА . \r\nГодишнината, заяви Павлопулос по време на обръщението си, „напомня на гърците за нашия дълг да защитаваме националните си интереси без отстъпки и при солидно единство“. \r\nНещо повече, той повтори дългогодишната си позиция, че „историческият съд няма да ни прости повече раздори и разделения“ и подчерта, че „преди важни въпроси заедно ще защитим страната си и жизнените интереси на нашите хора и нашата нация в тяхната цялост“. Превод и редакция : Калоян Пенков", "date": "2019.02.25", "title": "АНА-МПА: „Наш дълг е да защитаваме националните си интереси без отстъпки“, заяви президентът Павлопулос"}
{"url": "http://www.focus-news.net/news/2019/02/25/2627529/pregled-na-mezhdunarodnite-novini-do-6-chasa-agentsiya-fokus.html", "text": "Повече от 100 венецуелски войници дезертираха и преминаха границата с Колумбия, заявиха имиграционните власти на фона на покачващото напрежение между съседите заради хуманитарната помощ, предава  AFP . \r\nДезертациите идват след призивите на Хуан Гуайдо към военните да изоставят Николас Мадуро и да му помогнат да внесе отчаяно необходимата помощ, за да облекчи недостига на храна и лекарства. \r\n***  Лидерът на венецуелската опозиция Хуан Гуайдо ще се срещне с вицепрезидента на САЩ Майк Пенс, след като поиска други страни да обмислят „всички възможности“, за да отстранят президента Николас Мадуро от властта, пише британският вестник  The Guardian . \r\nКоментарите на Гуайдо дойдоха след ден на насилие, докато поддръжниците на опозицията прекараха часове, опитвайки се да пробият правителствена блокада и да доставят хранителни и медицински стоки във Венецуела. Най-малко четирима души бяха убити и над 300 бяха ранени. \r\n„Събитията от днес ме задължават да взема решение“, написа Гуайдо в Twitter, „да предложа официално на международната общност да запазим всички възможности, които са открити, за да постигнем освобождение на нашата родина“. \r\n35-годишният политик, който обедини разкъсаната и неефективна опозиция, когато обяви, че е временен президент през януари, многократно е заявявал, че е фокусиран върху мирен преход и нови избори. \r\nНо неговите коментари в събота увеличиха опасения, че той може да обмисли военна намеса скоро бяха прихванати от американски ястреби, включително сенатора от Флорида Марко Рубио. \r\n„Тежките престъпления, извършени днес от режима на Мадуро, отвориха вратата за различни потенциални многостранни действия, които не бяха на масата само преди 24 часа“, заяви Рубио в отговор на Гуайдо, също в Twitter. \r\nАмериканският държавен секретар Майк Помпео беше по-предпазлив, казвайки, че „по-нататъшни действия ще бъдат обмислени“ на срещата на регионалната група от Лима в колумбийската столица Богота, но фокусирани върху санкции, хуманитарна помощ и мерки на самите венецуелци. \r\n„Накрая вярвам, че венецуелският народ ще държи отговорни онези, които са направили толкова много вреди на основните права на народа на Венецуела“, каза той пред телевизия CNN. \r\nДоналд Тръмп не отговори веднага на Гуайдо, но каза миналия месец, че „всички възможности са на масата“. \r\n„Нуждаем се от военна намеса“, обяви един от поддръжниците на опозицията, докато минаваше покрай новинарския екип на моста „Франсиско де Паула Сантандер“, който свързва Кукута в Колумбия с венецуелския град Уреня. \r\nДавид Смолански, опозиционен лидер в изгнание и близък приятел и съюзник на Гуайдо, настояваше те да не призовават войски. \r\n„Все още е мирно движение“, каза той. „Вчерашното насилие дойде от въоръжени проправителствени банди и сили за сигурност“. \r\nНо натиснат дали ще подкрепи военна намеса в бъдеще, той отказа да я изключи: „Единственият вариант е да възстановим демокрацията и свободата с вътрешен и външен натиск“. \r\nАнализатори предупреждават, че съществува сериозен риск от преминаване към въоръжен конфликт и казват, че много от тези, които настояват за интервенция, подценяват цената и възможното въздействие от изпращането на чужди войски във Венецуела. \r\n„За съжаление шансовете на кризата да прерасне в конфликт са все още много реални“, каза Джеф Рамзи, вицепрезидент за Венецуела във Вашингтонското бюро по въпросите на Латинска Америка. „Мисля, че има участници и от двете страни, които всъщност смятат, че въоръженият конфликт може да е желан“. \r\n„Най-ясният риск е, че може да се превърне във вътрешен въоръжен конфликт, който може да продължи десетилетия. Една интервенция ще бъде кървава, скъпа и вероятно ще разчита на някаква средна или дългосрочна окупация, която би трябвало да противодейства на бунтовническите групи“. \r\nДискусиите за военна интервенция във Венецуела се съсредоточиха предимно върху поемането на въоръжените сили. Но има и стотици хиляди хора извън военните, които са въоръжени и опитни, от проправителствени банди до колумбийските партизани, „Национална освободителна армия“. \r\nСпоред Рамзи може да има между 500 хиляди и 2 милиона членове на неформални милиции, много стари и слабо обучени, но ако дори 10% могат да бъдат мобилизирани да се борят за Мадуро, това ще бъде мощна сила. Групировката ФАРК, която дестабилизира Колумбия в продължение на десетилетия, имаше само 18 000 бойци в най-добрите си времена. \r\n***  Хиляди румънци протестираха в цялата страна, след като правителството прие извънреден указ, с който критиците заявиха, че са премахнали независимостта на прокурорите в една от най-корумпираните държави в Европейския съюз, предава агенция  Reuters . \r\nПостановлението, одобрено без обществен дебат, е последното от множеството законодателни и кадрови промени на управляващите социалдемократи, след като взеха властта преди повече от две години и предизвикаха загриженост относно върховенството на закона. \r\nЕвропейската комисия, Държавният департамент на САЩ и хиляди магистрати предупредиха, че промените заплашват независимостта на съдебната власт. \r\nВ безпрецедентен протест прокурорите заявиха, че ще работят само по спешни случаи от понеделник в продължение на три до седем дни.  \r\nМагистратите отказаха покана да се срещнат с министър-председателя Виорика Дънчила в понеделник, за да обсъдят указа. \r\n„Независимостта на съдебната система не подлежи на договаряне“, се казва в декларация, подписана от асоциациите на магистратите. \r\n„Всеки диалог относно одобрението на ... указа трябваше да бъде започнат преди неговото одобрение, а не след него. Единственото решение, което остава сега, е да се отмени указът в неговата цялост“. \r\nВ столицата Букурещ около 7000 души протестираха, блокирайки движението и скандирайки „Правосъдие, а не корупция“, „Магистрати, не се отказвайте“ и „Срам!“ Хиляди се събраха в градове в страната. \r\n***  Министърът на отбраната на Турция заяви, че въоръжените сили на страната са готови да се намесят в районите в Северна Сирия, контролирани от терористични групировки, съобщава  Anadolu Agency . \r\n„Нашата подготовка за Манбидж и източната част на река Ефрат е завършена. Ще предприемем необходимите стъпки, когато дойде времето на заповедта на нашия президент“, заяви Хулуси Акар на митинг в южната турска област Хатай. \r\nПодчертавайки, че Анкара няма желание да заплашва териториалната цялост на друга страна, Акар каза, че развитието на ситуацията в Сирия е въпрос на „оцеляване“. \r\nТой добави, че Турция е „опустошила\" терористични групировки в региона с операциите „Щитът на Ефрат“ и „Маслинова клонка“ в Северна Сирия срещу „Ислямска държава“ и терористичните групировки ПКК и „Народни отряди за защита“, подчертавайки, че Турция също ще продължи да защитава крайморската си територия. \r\n„Винаги сме били на страната на мира“, заяви Акар и добави, че Анкара винаги ще защитава своите права и интереси. \r\nМинистърът добави, че борбата на Турция е срещу терористични организации, а не кюрдската общност в региона. \r\n„Нека бъда ясен, че кюрдите са наши братя (и сестри) ... Ние сме едно и никога не можем да бъдем разделени“, каза Акар. \r\n***  Желанието на венецуелския опозиционен лидер Хуан Гуайдо и неговите западни покровители да подготвят световната общност за силов сценарий на свалянето на президента Николас Мадуро води до началото на гражданска война. Това съобщиха за „ Известия “ в Съвета на Федерацията. Сблъсъците по границите, които започнаха заради опитите да се достави хуманитарна помощ от Съединените щати в страната, вече доведоха до жертви: двама души бяха убити и около 300 бяха ранени. Интервюирани от „Известия“, експерти и политици смятат, че опитите за налагане на американска „помощ“ на Венецуела и разривът на дипломатическите отношения между Каракас и Богота водят ситуацията до опасна линия. \r\nСамопровъзгласеният президент Хуан Гуайдо, подобно на американските политици, се опитва да решава проблемите чрез ултиматуми. Така на 23 февруари изтече искането на опозицията да се пуснат конвои с хуманитарна помощ за Венецуела през границата с Колумбия и Бразилия. Въпреки това, военните части, верни на Николас Мадуро, не приеха „подаръка от чичо Сам“: някои от камионите бяха изгорени, а други трябваше да се върнат. Стотици опозиционери чакаха пристигането на колите, които възнамеряват да вкарат в страната. Това доведе до сблъсъци, в които бяха ранени около 300 души, а двама загинаха. Когато стана известно, че колумбийските власти активно помагат за прехвърлянето на хуманитарна помощ в страната, Николас Мадуро съобщи за прекратяването на дипломатическите отношения с „фашисткото правителство на Колумбия“. \r\nКъм делата на Каракас голям интерес проявява Доналд Тръмп, който, изглежда, трябва да се захване с други проблеми - от стената на границата с Мексико до предстоящата среща на върха със севернокорейския лидер Ким Чен-ун. Домакинът на Белия дом вече успя да призове венецуелските военни да минат на страната на Хуан Гуайдо и да получат амнистия. В противен случай рискуват да „загубят всичко”, каза американският президент.  \r\nМеждувременно, през уикенда след историята с хуманитарната помощ, международният натиск върху официален Каракас се засили. Държавният секретар Майк Помпео намекна за възможен силов сценарий за „уреждане“ на кризата. \r\nА Хуан Гуайдо призова международната общност да се подготви да разгледа всички възможности за разрешаване на ситуацията. \r\n„Събития ме принуждават да взема решение: официално да заявя пред международната общност, че трябва да допуснем всички възможности за освобождение на нашата родина, която се бори и ще продължи да се бори”, заяви Хуан Гуайдо. \r\nСпоред него основната роля в „освобождението” на Венецуела играе „вътрешният и външният натиск“. \r\nВ столицата на Колумбия, Богота, ще се проведе редовна среща на страните от групата от Лима, която включва представители на 12 страни (Аржентина, Бразилия, Гватемала, Хондурас, Канада, Колумбия, Коста Рика, Мексико, Панама, Парагвай, Перу и Чили). Според колумбийския президент Иван Дуке планирано е на срещата да се обсъди засилването на дипломатическата блокада на Каракас. На срещата ще присъства лидерът на венецуелската опозиция Хуан Гуайдо, който след това планира да се срещне с вицепрезидента на САЩ Майкъл Пенс. Самопровъзгласеният „президент“ дойде в Колумбия, въпреки забраната да напусне територията на Венецуела. \r\nКакто заяви една от ключовите опозиционни фигури, Хулио Борхес, заедно с Хуан Гуайдо, те ще поискат от групата от Лима „увеличаване на дипломатическия натиск и използването на сила срещу диктатурата на Николас Мадуро“. \r\nТака или иначе, „бързо и лесно” отнемане на властта от законния венецуелски президент с военни средства на опозицията и нейните покровители, водени от САЩ, няма да се получи, увери „Известия“ първият заместник-председател на комисията по международни отношения на Съвета на Федерацията Владимир Джабаров. Според него намесата на Вашингтон във вътрешните работи на тази страна е толкова очевидна, че за американците ще бъде трудно да обяснят причините за интервенция. \r\nСлед неуспеха на плана за бързото отстраняване на Николас Мадуро тезата за „хуманитарна катастрофа” стана основата на американския план за смяна на правителството във Венецуела, каза експертът от Руския институт за стратегически изследвания Игор Пшеничников. \r\n„Американското шоу на границата беше успешно. Те имат формална причина да обсъдят методите на „насилствена” доставка на хуманитарни доставки за Венецуела. Въпросът за въоръжено нахлуване на САЩ остава в сила. Особено като се имат предвид данните на кубинските власти за прехвърлянето на американски морски единици и специални сили към границите на Венецуела“, каза политологът за „Известия“. \r\nМеждувременно не всички американски съюзници подкрепиха Хуан Гуайдо. Например, 19 от 27-те държави-членки на ЕС в момента признават лидера на опозицията за легитимен президент на Венецуела. Турция - член на НАТО - също е на страната на Николас Мадуро. От петте постоянни членове на Съвета за сигурност на ООН Русия и Китай решително се противопоставиха на силов сценарий. \r\n***  Китай и Съединените щати постигнаха „значителен напредък“ в преговорите във Вашингтон с цел решаване на търговската им война, съобщи китайската държавна медия. \r\nДвете страни постигнаха напредък по „специфични въпроси“ като трансфер на технологии, защита на интелектуалната собственост, секторът на услугите, селското стопанство, според официалната информационна агенция „Синхуа“.  Швеция няма да вземе обратно в страната граждани, които са се били на страната на „Ислямска държава“. Министър-председателят Стефан Льовен подчерта, че министерството на външните работи на кралството е предупредило гражданите да не ходят в Сирия, следователно онези, които „отидоха там, не могат да разчитат на консулска помощ“, пише в. „ Российская газета . \r\nМеждувременно Льовен заяви, че няма точно решение за децата, родени от шведски граждани в Сирия, съобщава SVT. Той се изказа и срещу лишаването на екстремистите от шведското гражданство, тъй като това противоречи на международното право. \r\nОколо 300 души от скандинавската страна отидоха в Сирия, за да участват в боевете на страната на бойците. \r\nПо-рано американският президент Доналд Тръмп, под формата на ултиматум, поиска от Великобритания, Франция, Германия и „други европейски съюзници“ незабавно да вземат пленените от международната коалиция бойци, за да бъдат изправени пред правосъдието в Европа. Става дума за 800 екстремисти. \r\n***  Испанското правителство е против всякаква чужда военна намеса във Венецуела, заяви външният министър Жосеп Борел. Той осъди поддръжниците на опозиционния лидер във Венецуела Хуан Гуайдо, които се изказаха в подкрепа на американско нахлуване в страната, пише в. „ Коммерсант “. \r\nСпоред министъра все още не са разгледани всички варианти за решаване на ситуацията. „Ние ясно предупредихме, че няма да подкрепим и категорично осъждаме всяка чуждестранна военна намеса, до която се надяваме, че няма да се стигне“, каза Борел, цитиран от агенция „ЕФЕ“. \r\nХуан Гуайдо обяви себе си действащ президент на Венецуела на 23 януари. Той беше подкрепен от САЩ, Канада и повечето европейски страни. Настоящият президент Николас Мадуро заяви, че няма да напусне поста президент до изтичането на мандата му през 2025 година. \r\n***  Най-малко 86 нелегални мигранти са били задържани в цяла Турция, съобщиха източници от сигурността, предава  Anadolu Agency . \r\nВ северозападната провинция Одрин 35 незаконни мигранти са били задържани от сили на жандармерията, заяви източник от силите за сигурност, който поиска да не бъде назован поради ограниченията за говорене пред медиите. \r\nСилите за сигурност арестуват един предполагаем каналджия. \r\nВ друга операция, 26 мигранти в гумена лодка бяха задържани от турската брегова охрана в Егейско море край бреговете на провинция Балъкесир. \r\nВ южната провинция Хатай 25 мигранти, които незаконно са влезли в Турция, са били хванати от силите за сигурност на границата със Сирия. \r\nПо-късно всички мигранти са насочени към областните дирекции по миграцията. \r\nТурция е основният път за бежанците, които се опитват да влязат в Европа, особено от 2011 г., когато започва сирийската гражданска война. \r\nОколо 265 хиляди незаконни мигранти са били заловени в Турция през 2018 г., според данни на вътрешното министерство. \r\nНезаконните мигранти са предимно афганистанци, пакистанци, сирийци и иракчани.", "date": "2019.02.25", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/25/2627533/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 16° до 0°. Времето над страната е облачно. \r\nВятър духа в областите Бургас, Добрич, Кюстендил, Монтана, Перник, Силистра, Сливен, Смолян, София, Търговище, Шумен и Ямбол. \r\nСлаб сняг вали в областите Бургас и Кърджали, както и в района на Димово и Ружинци /обл. Видин/, Мадан и Златоград /обл. Смолян/, Тополовград и Харманли /обл. Хасково/, АМ „Хемус“ /обл. Шумен/, Елхово, Победа и Челник /обл. Ямбол/. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. \r\nОграничена до 100 м е видимостта в района на Сандански /обл. Благоевград/. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 01.03.2019 г. движението се извършва само в изпреварващата лента от км 156 до км 162 в посока София, поради ремонт на асфалтовата настилка. Трафикът се регулира от сигналисти.  \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява само в изпреварващата лента поради ремонтни дейности до 28.02.2019 г.. Участъкът е сигнализиран с пътни знаци и скоростта на движение се ограничава до 50 км/ч. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ – забранено е движението на всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – забранено е движението на МПС над 12 т; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка.Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.25", "title": "Актуална пътна обстановка"}
{"url": "http://www.focus-news.net/news/2019/02/25/2627534/predstoyashti-sabitiya-v-stranata-za-25-fevruari-agentsiya-fokus.html", "text": "*** \r\nОт 11.00 часа президентът Румен Радев ще приеме на „Дондуков“ 2 министъра на външните работи на Република Северна Македония Никола Димитров.  \r\n*** \r\nОт 09.30 часа в Министерския съвет вицепремиерът и министър на външните работи Екатерина Захариева ще приеме министъра на външните работи на Република Северна Македония Никола Димитров. В 10.30 часа в Гранитна зала министрите Екатерина Захариева и Никола Димитров ще направят изявления за медиите.  \r\n*** \r\nОт 12.30 часа в залата за пресконференции на Национална футболна база „Бояна“, „Витошко лале“ 18 ще се проведе брифинг след среща на спортните министри и представители на футболните федерации на България, Румъния, Гърция и Сърбия по повод подготовката за съвместна кандидатура на домакинство на Мондиал 2030 г. \r\n*** \r\nОт 10.30 часа в сградата на администрацията на район „Възраждане“ на бул. „Александър Стамболийски“ 62, ет. 2 и тази година се организира „Работилница на Баба Марта“. \r\n*** \r\nОт 11.30 часа в институцията на омбудсмана на ул. „Георг Вашингтон“ 22 омбудсманът Мая Манолова ще представи на обществено обсъждане законопроект за ограничаване свръхправомощията на банките. \r\n*** \r\nОт 12.30 часа в амфитеатралната зала на Националната футболна база „Бояна“ (ул. „Витошко лале“ 18) министрите на спорта и ръководителите на футболните федерации на България, Сърбия, Гърция и Румъния ще направят официални изявления след среща по повод проекта за общи кандидатури за домакинство на европейското и световно първенство.  \r\n*** \r\nОт 17.00 часа в Литературен клуб „Перото“ ще се проведе затворено събитие - регионален семинар Klett, организиран от Юзит Калърс. \r\n*** \r\nОт 18.00 часа пред Президентството ще се проведе митинг в подкрепа на премерената и отговорна позиция на държавния глава Румен Радев за Венецуела.  \r\n*** \r\nОт 18.30 часа в Литературния клуб на библиотеката (пл. „Славейков” 4) Лиляна Табакова ще е преводач на февруари в поредицата „Преводач на месеца“. \r\n*** \r\nОт 19.00 часа в зала 1 на НДК Анжела Георгиу ще изнесе концерт. \r\n*** \r\nОт 19.00 часа в кино „Люмиер Лидл“ ще бъде представен филмът „Ван Гог: Пред портите на вечността“. \r\n*** \r\nОт 09.00 часа в Градската художествена галерия ще отвори врати „Работилница на Баба Марта\". \r\n*** \r\nОт 10.00 часа във фоайето на Учебен корпус №1 и пред кафе „Бон Тон“ (на третия етаж в УК1) благотворително ще се продават ръчно изработени мартеници, направени от доброволци. \r\n*** \r\nОт 19.00 часа в зала „Пейо Яворов“ ще се състои концерт на Маргарита Хранова и Орлин Горанов. \r\n*** \r\nОт 10.00 часа в читалище „Просвещение 1870“ в град Брезник народният представител от ГЕРБ д-р Александър Александров организира приемен ден. \r\n*** \r\nОт 11.00 часа във фоайето на Културен дом на нефтохимика ще се проведе Авторското изложение на ръчно изработени мартеници от естествени материали „Българската Баба Марта“. \r\n*** \r\nОт 13.00 часа в хотел „Бургас\", етаж 2, конферентна зала, ще се проведе годишно отчетно-областно събрание на Български Червен Кръст – Бургас. Официални гости на събранието ще бъдат: академик Христо Григоров - Председател на БЧК; проф. д-р Красимир Гигов - генерален директор на БЧК; д-р Надежда Тодоровска - зам. генелален директор на БЧК; Вълчо Чолаков - областен управител на област Бургас; Д-р Лорис Мануелян - зам.-кмет на Община Бургас; Други приятели и партньори на БЧК - Бургас.  \r\n*** \r\nОт 17.00 часа в Морско казино - Бургас ще се проведе дискусията „Наркотиците-риск за бъдещето“.  \r\n*** \r\nОт 19.00 часа в Дома на нефтохимика ще бъде представена българската комедия „Женско Царство“. \r\n*** \r\nОт 11.00 часа в офиса на ГЕРБ на ул. „Климент Охридски\" народният представител от ПП ГЕРБ Красен Кръстев организира приемен ден за граждани. \r\n*** \r\nОт 09.30 часа до 17.00 часа в наказателна зала 1 на Окръжен съд – Варна ще се разглежда делото срещу двама холандци обвинени в контрабанда на над 16 тона прекурсори за наркотици на стойност над 225 млн. лв. \r\n*** \r\nОт 11.30 часа в Зала 1 на Фестивалния и конгресен център Националното училище по изкуствата във Варна ще отпразнува 73 години от основаването си с концерт. \r\n*** \r\nОт 13.00 часа в централата на ГС на БСП на ул. „Македония” 33 Иван Иванов, народен представител от ПГ „БСП за България“, ще приема граждани. \r\n*** \r\nОт 13.00 часа в клуба на ПП ГЕРБ на ул. „Г. Бенковски” 1 народният представител от ГЕРБ Павел Христов организира приемна за граждани. \r\n*** \r\nОт 18.00 часа в Дом на архитекта ще се състои премиерата на книгите с поезия „Жълъди в шепите на Бога\" и „Крилати срещи\"на поетесата и худоцничаката Драга Дюлгерова.  \r\n*** \r\nОт 10.00 часа в заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Доставка и монтаж на оборудване, съоръжения и обзавеждане, във връзка с изпълнение на Процедура BG16RFOP001-5.001-0022 – С01  „Подкрепа за деинституционализация на грижите за деца“, във връзка с реализацията на Проект „Нова възможност за деца и младежи в Община Враца – Проект 1“ по Оперативна програма „Региони в растеж” 2014-2020 година, по две обособени позиции“. \r\n*** \r\nОт 08.00 часа в Професионална гимназия по транспорт, обслужване и лека промишленост ще се проведе Младежка академия, обучителен модул „Свободно време“. \r\n*** \r\nОт 10.00 часа в Младежки център – Добрич ще се състои кастинг за „Добруджа търси таланти“. \r\n*** \r\nОт 11.00 часа в Регионална библиотека „Дора Габе“ ще се проведе Музикална  лектория „Танц“ на Български камерен оркестър – Добрич с диригент Алексей Измирлиев. \r\n*** \r\nОт 11.15 часа във Фоайе и Зала 104 на Висше училище по мениджмънт ще се състои Ден на Родината. \r\n*** \r\nОт 11.30 часа в СУ „П. Р. Славейков“ ще бъде представен куклен спектакъл „Глупавият вълк“ на Държавен куклен театър „Дора Габе“. \r\n*** \r\nОт 13.00 часа в Народно читалище „Мевляна – 2012 г.“ ще се проведе Конкурс за ръчно изработване на мартеници и изложба. \r\n*** \r\nОт 19.00 часа в Драматичен театър „Йордан Йовков“ ще се проведе спектакъла „Юнаци с умни калпаци“. \r\n*** \r\nВ АЕМО „Стария Добрич“, Възрожденско училище ще се проведе Образователна програма „Мога ли да бъда като Левски?“. \r\n*** \r\nВ Регионална библиотека „Дора Габе“, интерактивна зала, ще бъде представено дигиталното издание на тефтерчето на Васил Левски. \r\n*** \r\nВ Регионален исторически музей – Добрич, Художествена галерия – Добрич и Регионална библиотека „Дора Габе“ ще се състои Интерактивна образователна игра „Търси се България“. \r\n*** \r\nОт 17.00 часа в заседателната зала областният управител Мирослав Петров ще връчи почетни плакети на своите предшественици на поста, както и на първия назначен като служител на областна администрация Плевен - Евгени Петков. \r\n*** \r\nОт 19.00 часа в  Големия салон на Драматично-куклен театър ,,Иван Радоев\" ще се състои концерт по повод 20 г. Областна администрация с участието на Плевенска филхармония и Общински хор ,,Гена Димитрова\". \r\n*** \r\nОбщинските съветници на ГЕРБ ще проведат приемни с граждани. Даниела Дженева - от 17.00 до 18.00 часа в офиса на ГЕРБ в район „Южен”, ул. „Академик Петър Динеков” 1А. Спартак Николов - от 17.00 до 18.30 часа в офиса на ГЕРБ в район „Източен” на ул. „Коста Паница” 5. Вихър Захов - от 17.00 до 18.30 часа в офиса на ГЕРБ в район „Източен” на ул. „Коста Паница” 5. Вера Тоскова - от 16.00 до 18.00 часа в офиса на ГЕРБ в район „Тракия” в жк. „Тракия” бл. 91. Александър Радев - от 17.30  до 19.00 часа в офиса на ГЕРБ в район „Централен” на ул. „Прага” 2. Атанас Узунов - от 17.30  до 19.00 часа в офиса на ГЕРБ в район „Южен” на ул. „Академик Петър Динеков” 1А. Ели Гатева - от 16.00 до 18.00 часа в офиса на ГЕРБ в район „Тракия” в жк. „Тракия” бл. 91. \r\n*** \r\nНародните представители от ГЕРБ от 16-ти МИР - Пловдив-град ще проведат приемни с граждани от избирателния си район. Менда Стоянова от 16.00 в централния офис на ГЕРБ – Пловдив, на бул. „Марица” 91. Димитър Лазаров - от 16.30 часа в партийния офис на ГЕРБ на улица „Прага” 2. Инж. Атанас Ташков - от 16.00 часа в партийния офис в район „Южен“ на ул. „Академик Петър Динеков\" 1А. Спас Гърневски от 16.00 в офиса на ул. „Коста Паница\" 5. \r\n*** \r\nВ 09.00 часа в зала 10 на Окръжния съд ще се проведе заседание по делото срещу Сотир Янков и други 13 обвиняеми, обвинени в измама в особено големи размери. Случаят е по-известен като „Цитрусовата афера“.  \r\n*** \r\nВ 09.30 часа в зала 2 на Окръжния съд ще се проведе заседание по делото срещу Нели К. и Фанка Д., обвинени в присвояване на пари, предоставени ѝ за заплащане на задължения за здравноосигурителни вноски към държавния бюджет.  \r\n*** \r\nВ 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Стара Загора по присъда спрямо трима души, които Старозагорският окръжен съд е признал за виновни в извършване на  убийство и опит за убийство. Недоволни от наказанията са и всички осъдени. \r\n*** \r\nВ 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимия Н. Н. е признат за виновен за контрабанда на хероин през ГКПП „Капитан Андреево“.  \r\n*** \r\nОт 10.30 часа в Голяма конферентна зала на Община Пловдив непосредствено след редовната пресконференция на кмета на града инж. Иван Тотев, ще бъде официално представена програмата на Opera Open 2019 от директора на Държавна опера - Пловдив доц. д-р Нина Найденова и артистичния директор Лучано Ди Мартино. \r\n*** \r\nВ 12.00 часа в офиса на ВМРО общинските съветници на ВМРО - Пловдив ще дадат пресконференция и ще засегнат наболели въпроси. \r\n*** \r\nОт 19.00 часа в Дома на културата „Борис Христов” в Пловдив ще бъде представен спектакълът „Чан до чан, песен до песен” на Ансамбъл „Родопа“ Смолян. \r\n*** \r\nОт 11.00 часа в централния офис на партията в търговски комплекс „Родина“ на ул. „Чипровци” 2 народните представители от ГЕРБ в 19-и МИР – Русе Пламен Нунев, Светлана Ангелова и Андриан Райков ще имат приемна за граждани. \r\n*** \r\nОт 11.00 часа в Зала 1 на Областна администрация - Русе ще се проведе работна среща относно синхронизирането на действията при провеждането на третирания за ефективно извеждане на борбата с болести, неприятели и плевели, опазване на културите от поражения и опазване на пчелните семейства. \r\n*** \r\nОт 9.30 часа в офиса на ПП ГЕРБ в Сливен на ул. „Цар Освободител“ 17 Общинските съветници от ГЕРБ – Сливен Христо Котов и Димитър Павлов ще проведат приемна за граждани.  \r\n*** \r\nОт 19.00 часа в зала „Петър Стайков” на КДК, на бул. „България” 43 ще бъде открита юбилейна изложба по повод 70-годишнината на художника Никола Николов. \r\n*** \r\nОт 19.00 часа в Драматичен театър Драматичен Театър  „Стефан Киров“ – Сливен ще гостува с постановката „Истината“ от Флориан Зелер. \r\n*** \r\nОт 19.30 часа в бирария „Колобри на бирата\" на „Митрополит Методи Кусев №1\" ще се проведе поредната беседа от инициативата „Приказки за Стара Загора\". \r\n*** \r\nОт 10.00 часа в офиса на ПП ГЕРБ Харманли народният представител Евгения Ангелова организира приемна за граждани.  \r\n*** \r\nОт 10.30 часа в зала 304 на Общината ще заседава Постоянната комисия „Здравеопазване и социална политика“. \r\n*** \r\nОт 10.30 часа в зала 203 ще заседава Постоянната комисия „Икономическа политика, общинска собственост и контрол по сделките с общинско имущество”.", "date": "2019.02.25", "title": "Предстоящи събития в страната за 25 февруари (Агенция „Фокус“)"}
{"url": "http://www.focus-news.net/news/2019/02/25/2627536/nimh-vremeto-shte-bade-slanchevo-maksimalnite-temperaturi-shte-badat-predimno-mezhdu-2-i-7.html", "text": "Днес ще бъде предимно слънчево. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Повече облаци ще има преди обяд в крайните южни и източни райони. Вятърът в по-голямата част от страната ще се ориентира от запад-северозапад – слаб, в Дунавската равнина до умерен. В Югоизточна България все още ще бъде от север - до умерен. Дневните температури ще се повишат и максималните ще бъдат предимно между 2° и 7°, в София около 2°. Атмосферното налягане още малко ще се понижи, но ще остане значително по-високо от средното за месеца. \r\nНад Черноморието ще бъде предимно слънчево. Ще духа до умерен вятър, по северното крайбрежие от северозапад, по южното от север-североизток. Максималните температури ще бъдат между 3° и 5°. Температурата на морската вода е 6-7°. Вълнението на морето ще бъде 2-3 бала. \r\nВ планините ще бъде предимно слънчево. Ще духа умерен източен вятър, който към края на деня ще отслабне и ще се ориентира от север. Максимална температура на височина 1200 метра – около минус 2°, на 2000 метра – около минус 6°.", "date": "2019.02.25", "title": "НИМХ: Времето ще бъде слънчево, максималните температури ще бъдат предимно между 2° и 7°"}
{"url": "http://www.focus-news.net/news/2019/02/25/2627535/predstoyashti-mezhdunarodni-sabitiya-za-25-fevruari-agentsiya-fokus.html", "text": "***  Втори ден на срещата на ЕС със страните от Арабската лига \r\n***  Предварителни резултати от парламентарните избори \r\n***  Започва 40-тата сесия на Съвета на ООН по правата на човека \r\n***  Посещения на иракския президент Бахрам Салех и работен обяд с френския президент Еманюел Макрон \r\n***  Визита на руския външен министър Сергей Лавров \r\n***  Церемония по връчването на Оскарите \r\n***  Възобновяване на преговорите между САЩ и талибаните \r\n***  Посещение на вицепрезидента на САЩ в подкрепа на венецуелския опозиционен лидер Хуан Гуайдо \r\n***  Среща на латиноамериканските страни от групата „Лима“ , посветена на кризата във Венецуела", "date": "2019.02.25", "title": "Предстоящи международни събития за 25 февруари (Агенция \"Фокус\")"}
{"url": "http://www.focus-news.net/news/2019/02/25/2627539/samolet-izpalnyavasht-polet-po-napravlenieto-sofiya-budapeshta-e-katsnal-avariyno-na-letishte-sofiya.html", "text": "Самолет, изпълняващ полет по направлението София - Будапеща, е кацнал аварийно на летище „София“. Това съобщи за  Агенция „Фокус“  от пресцентъра на летище „София\". Самолетът е кацнал в 12.01 часа на летището. Полетът е бил на Wizzair с направление София - Будапеща. Както е по процедура, са извикани външни служби. Няма пострадали. Всичко е минало нормално.  \r\nТеодора ПАТРОНОВА", "date": "2019.02.25", "title": "Самолет, изпълняващ полет по направлението София - Будапеща, е кацнал аварийно на летище „София“"}
{"url": "http://www.focus-news.net/news/2019/02/25/2627532/sinhua-tramp-zaminava-na-25-fevruari-za-sreshtata-na-varha-v-hanoy-s-kim.html", "text": "Президентът на САЩ Доналд Тръмп заяви, че ще замине за Ханой на 25 февруари за втората си среща с Ким Чен-ун, съобщава агенция „Синхуа“. \r\n„Ще замина за Ханой, Виетнам, рано утре на среща на върха с Ким Чен-ун от Северна Корея, където и двамата очакваме продължаване на напредъка, постигнат на първата среща в Сингапур“, написа Тръмп. \r\nТръмп приветства „чудесните си отношения“ с Ким, добавяйки, че Северна Корея може „бързо се превърне в една от големите икономически сили навсякъде по света“ при липса на ядрени оръжия. \r\nСпоред официалната Корейска централна информационна агенция (KCNA) Ким е напуснал Пхенян в събота следобед с влак за Ханой за втората среща на върха САЩ-Северна Корея. \r\nТръмп заяви, че пътуването му до Виетнам ще бъде „много успешно“, като предвижда двудневната му среща с Ким да „постигне много“. \r\nВъпреки това различията по такива ключови въпроси като пътна карта за денуклеаризация, премахването на санкциите и дали да се издаде декларация за край на войната все още пречат на преговорите. Превод и редакция : Калоян Пенков", "date": "2019.02.25", "title": "„Синхуа“: Тръмп заминава на 25 февруари за срещата на върха в Ханой с Ким"}
{"url": "http://www.focus-news.net/news/2019/02/25/2627543/ombudsmanat-maya-manolova-organizira-obshtestveno-obsazhdane-na-zakonoproekta-za-ogranichavane-svrahpravomoshtiyata-na-bankite.html", "text": "Омбудсманът Мая Манолова организира обществено обсъждане на тема „Защита от неравноправни клаузи и свръхправомощията на банките”, което ще се състои от 11.30 часа в институцията на омбудсмана на ул. „Георг Вашингтон“ 22. Това съобщиха от  пресофиса на Мая Манолова . На форума общественият защитник ще представи законопроект за ограничаване свръхправомощията на банките с промени в Гражданския процесуален кодекс.  \r\nСрещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари т.г. на страната ни двумесечен срок за справяне с проблема. \r\nЦелта на дискусията е да бъде обсъдена промяна в нормативната уредба, която да осигури защита на потребителите, в това число на финансови услуги, предоставяни от банки и други кредитни институции, при снабдяването им с изпълнителен лист по реда на заповедно производство, както и защита от неравноправни клаузи.", "date": "2019.02.25", "title": "Омбудсманът Мая Манолова организира обществено обсъждане на законопроекта за ограничаване свръхправомощията на банките"}
{"url": "http://www.focus-news.net/news/2019/02/25/2627542/predsedatelyat-na-parlamentarnata-komisiya-po-kulturata-i-mediite-vezhdi-rashidov-e-na-rabotno-poseshtenie-v-turtsiya.html", "text": "Председателят на парламентарната Комисия по културата и медиите Вежди Рашидов е на двудневно работно посещение в Турция, съобщиха от  Комисията . В Анкара той ще се срещне с Емруллах Ишлер, председател на Комисията по националното образование, културата, младежта и спорта на Великото национално събрание на Турция.  \r\nНа 26 февруари Вежди Рашидов ще посети Екзархията в Истанбул, българския Музей в Метоха и Желязната църква „Свети Стефан“ и ще разговаря с членове на църковното ни настоятелство.", "date": "2019.02.25", "title": "Председателят на парламентарната Комисия по културата и медиите Вежди Рашидов е на работно посещение в Турция"}
{"url": "http://www.focus-news.net/news/2019/02/25/2627537/prezidentat-rumen-radev-shte-se-sreshtne-s-ministara-na-vanshnite-raboti-na-severna-makedoniya-nikola-dimitrov.html", "text": "От 11.00 часа президентът Румен Радев ще приеме на „Дондуков“ 2 министъра на външните работи на Република Северна Македония Никола Димитров. Това съобщиха от  Прессекретариата на държавния глава .", "date": "2019.02.25", "title": "Президентът Румен Радев ще се срещне с министъра на външните работи на Северна Македония Никола Димитров"}
{"url": "http://www.focus-news.net/news/2019/02/25/2627540/vitsepremierat-ekaterina-zaharieva-shte-se-sreshtne-s-ministara-na-vanshnite-raboti-na-republika-severna-makedoniya-nikola-dimitrov.html", "text": "Вицепремиерът и министър на външните работи Екатерина Захариева ще се срещне в Министерския съвет с министъра на външните работи на Република Северна Македония Никола Димитров, който ще бъде на официално посещение у нас. Това съобщиха от пресцентъра на  Министерството на външните работи . В 09.30 часа двамата министри ще разговарят на четири очи, след което ще се състои пленарна среща между двете делегации.  \r\nВ 10.30 часа в Гранитна зала министрите Екатерина Захариева и Никола Димитров ще направят изявления.", "date": "2019.02.25", "title": "Вицепремиерът Екатерина Захариева ще се срещне с министъра на външните работи на Република Северна Македония Никола Димитров"}
{"url": "http://www.focus-news.net/news/2019/02/25/2627541/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-shte-uchastva-v-chetvartata-sreshta-na-savmestnata-grupa-za-parlamentaren-kontrol-na-evropol.html", "text": "Делегация на Народното събрание, ръководена от председателя на Комисията по вътрешна сигурност и обществен ред Цветан Цветанов, ще участва в Четвъртата среща на Съвместната група за парламентарен контрол на Европол, която ще се проведе в Букурещ. Това съобщиха от пресцентъра на  Народното събрание . Делегацията на НС включва още председателя на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров и Мустафа Карадайъ, член на Комисията по вътрешна сигурност и обществен ред и Комисията за контрол над службите за сигурност.  \r\nПо време на срещата ще бъде изслушано ръководството на Европол и Европейския надзорен орган по защита на данните, на  Европейския център за киберпрестъпност и др. Цветан Цветанов ще представи доклад за участието си в срещите на Управителния съвет на Европол в периода септември 2018 г. - февруари 2019 г.", "date": "2019.02.25", "title": "Председателят на Комисията по вътрешна сигурност и обществен ред Цветан Цветанов ще участва в Четвъртата среща на Съвместната група за парламентарен контрол на Европол"}
{"url": "http://www.focus-news.net/news/2019/02/25/2627538/prodalzhava-vizitata-na-premiera-boyko-borisov-v-egipet-za-sreshtata-na-varha-es-arabska-liga.html", "text": "Продължава визитата на премиера Бойко Борисов в Египет за срещата на върха ЕС - Арабска Лига. Министър-председателят кацна на летището в Шарлм Ел-Шейх вчера след обяд, след което проведе редица двустранни срещи, сред които с емира на Кувейт, с президента на Египет и вицепремиера на Оман. Българският министър-председател участва в откриването на форума и направи изказване в първата пленарна сесия.  \r\nДнес форумът, в който участват редица европейски и арабски лидери, продължава. Очаква се след 9.30 в Конгресния център, където се провежда събитието, да пристигнат ръководителите на делегациите. Първата сесия е именно за тях. По програма те ще обсъдят посрещането на регионалните предизвикателства. Втората пленарна сесия е посветена на разширяване на европейско-арабското партньорство и посрещането на глобалните предизвикателства. След последната сесия ще се състои заключителна церемония. \r\nСрещата на върха в Египет събира за първи път държавните и правителствените ръководители от ЕС и Лигата на арабските държави.  \r\nФорумът се провежда в египетския град Шарм Ел-Шейх. Изборът на мястото не е случаен. Градът е най-популярният курорт в Египет. Шарм Ел-Шейх е известен с европейското си излъчване и свързаността си с елинистичната алекандрийска култура.   \r\nДеница КИТАНОВА", "date": "2019.02.25", "title": "Продължава визитата на премиера Бойко Борисов в Египет за срещата на върха ЕС - Арабска Лига"}
{"url": "http://www.focus-news.net/news/2019/02/25/2627547/blagoevgrad-v-golyama-chast-ot-oblastta-se-nablyudava-namalena-vidimost-poradi-magla.html", "text": "Интензивен е трафикът в областта, пътните настилки са проходими при зимни условия. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. В момента в областта няма превалявания от дъжд или сняг. На по-високите места пътните настилки са заледени и хлъзгави. В голяма част от областта се наблюдава намалена видимост поради мъгла. Не е имало сигнали ѝ за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли - Гоце Делчев и автомагистрала „Струма“ в участъка от Благоевградска област. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.25", "title": "Благоевград: В голяма част от областта се наблюдава намалена видимост поради мъгла,  пътните настилки са проходими при зимни условия"}
{"url": "http://www.focus-news.net/news/2019/02/25/2627545/denyat-25-fevruari-v-balgarskata-istoriya.html", "text": "На 25 февруари 1872 г. умира Паисий Пловдивски (светско име: Петър Зафиров) – висш духовник, по произход албанец. Роден е около 1810 г. в гр. Янина, Гърция. Ръкоположен е за гръцки митрополит в Пловдив през 1858 г., но 3 години по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. През 1877 година в Браила започва да се печата в. \"Хъш\" – политически вестник, за който се предполага, че е редактиран от Светослав Миларов (на снимката) като продължение на в. \"Хитър Петър\". През 1991 г. започва процесът срещу Тодор Живков и бившия член на Политбюро на Централния комитет на БКП Милко Балев. През 1992 г. Столичният общински съвет взема решение мавзолеят на Георги Димитров да се премахне от центъра на града. \r\n2011 г. \r\nНародното събрание на Република България гласува Стратегия за национална сигурност на Република България. Гласуват 143 народни представители, от които „за” - 120, а 23-ма се въздържат. \r\n2010 г. \r\nПрезидентът на Република България присъжда Орден „Стара планина“ - първа степен на Ким Мьонг-джин, извънреден и пълномощен посланик на Република Корея в Република България, „за изключително големите му заслуги за развитието и укрепването на българо-корейските отношения и по повод окончателното му отпътуване от страната“. \r\n2005 г.  \r\nПрезидентът на Република България присъжда Орден „Стара планина“ - първа степен на Севда Севан, извънреден и пълномощен посланик на Република Армения в Република България, „за изключително големите ѝ заслуги за развитието на българо-арменските отношения и във връзка с приключване на нейния мандат“. \r\n1992 г. \r\nСтоличният общински съвет взема решение мавзолеят на Георги Димитров да се премахне от центъра на града. \r\n1991 г. \r\nЗапочва процесът срещу Тодор Живков и бившия член на Политбюро на Централния комитет на БКП Милко Балев. Тодор Христов Живков е политически и държавен деец. Роден е на 7 септември 1911 г. в село (днес град) Правец, Софийска област. Първоначално учи в родното си село, след което продължава образованието си в Средното училище по графика в София и завършва гимназия като частен ученик. Член е на Българския комунистически младежки съюз от 1930 г., а на Българската комунистическа партия - от 1932 г. Като партиен функционер работи главно сред столичните печатарски работници. От 1942 г. е член на Софийския окръжен комитет на партията. От края на 1943 г. се включва активно в партизанското движение в родния си край. Взема дейно участие в политическата промяна на 9 септември 1944 г. в столицата. На VIII пленум на партията (1945 г.) е избран за кандидат-член на Централния комитет, а на V конгрес на БКП - за член на ЦК. През 1948-1949 г. е първи секретар на Градския комитет на БКП и председател на Столичния градски народен съвет, възглавява и Отечественофронтовската организация в София. От 1950 г. е кандидат-член на Политбюро на ЦК, а от 1951 г. и член на Политбюро на ЦК. На VI конгрес на БКП (1954 г.) е избран за първи секретар на ЦК на БКП, като от ноември 1962 г. до юни 1971 г. е и председател на Министерския съвет на Народна Република България. През юли 1971 г. заема поста председател на Държавния съвет. От 1981 г. е генерален секретар на ЦК на БКП. На 10 ноември 1989 г. е освободен от пленум на ЦК от заемания партиен пост, а малко по-късно Народното събрание го освобождава и от държавния пост. На 8 декември 1989 г. е изваден от състава на ЦК, а няколко дни след това е изключен и от БКП. За допуснати грешки и нарушения като държавен ръководител е подложен на съдебно преследване - известно време е арестуван, след което е поставен под домашен арест, на който режим остава до края на живота си. Малко преди да почине, е възстановено членството му в Българската социалистическа партия. Умира на 5 август 1998 г. Милко Калев Балев е български политик. Роден е на 14 август 1920 г. в гр. Троян. Член е на Работническия младежки съюз (РМС) от 1936 г., на БКП от 1942 г. Осъден е на смърт през 1943 г. и до 1944 г. е политически затворник. От 1950 г. е в апарата на ЦК на БКП: в отдел \"Пропаганда и агитация\", първи помощник на първия секретар, началник на кабинета на генералния секретар на ЦК (1954-1986 г.). Секретар е на ЦК от 1979 г. и е член на Политбюро (1982 г.). Председател е на Комисията по външнополитически въпроси; на Координационния съвет за задгранична пропаганда; на Комисията по външна политика. Депутат е в VI, VII, VIII и IХ Народно събрание на Народна Република България. Изключен е от БКП на 13 декември 1989 г., отнети са му всички почетни звания. Осъден е на 2 години затвор (през 1992 г.), присъдата е променена в условна. Предполага се, че ръководи пряко т. нар. \"възродителен процес\", начело на \"Група А”. Отговорен редактор е на 38-те тома със съчинения на Тодор Живков. Умира на 8 октомври 2002 г. \r\n1962 г. \r\nПровеждат се избори за 4-то НС, на които кандидатите на ОФ получават 99,90 % от гласовете. \r\n1949 г. \r\nВНС приема Закон за книгопечатането. \r\n1949 г. \r\nОт 25 февруари до 8 март се състои съдебен процес срещу 15 евангелистки пастори в България, обвинени в противодържавна дейност - предаване на чуждото разузнаване на сведения от военен, стопански и политически характер и получаване на субсидии от американската и британската легация. Подробни указания за организацията на процеса са разработени от Политбюро на ЦК на БКП в края на януари същата година. От 15-те обвиняеми 4-ма получават доживотни присъди, 4-ма - по 15 г. строг тъмничен затвор, останалите - различни срокове затвор. \r\n1947 г. \r\nВеликото Народно Събрание ратифицира мирния договор на страните от Антихитлеристката коалиция с България, подписан на 10 февруари същата година в Париж. \r\n1947 г. \r\nВъведен е държавен тютюнев монопол. \r\n1929 г. \r\nВ периода 25 - 29 февруари се състои Пиротска конференция между България и Югославия за обща охрана на границата и за статута на двувластническите имоти. През септември е проведена нова Пиротска конференция, а през декември заседанията приключват в София.  \r\n1916 г. \r\nПо нареждане на ВМРО Туше Скачков застрелва в центъра на София Наум Тюфекчиев. Наум Тюфекчиев е роден през 1864 г. в Ресен, Македония. Той е търговец на оръжие и един от най-големите атентатори и професионален организатор на политически убийства. От 1891 г. до 1895 г. в България стават три политически убийства - на министъра на финансите Георги Белчев, съпруг на поетесата Мара Белчева, на посланика ни в Цариград д-р Георги Вълкович и на бившия министър-председател Стефан Стамболов. Наум Тюфекчиев стои и зад трите убийства. \r\n1905 г. \r\nРегистрира се Тютюнофабрикантско дружество \"Свети Никола\" - първи официален картел в страната, в който влизат 40 от общо 58 тютюневи фабрики. \r\n1896 г. \r\nРоден е българският авиоконструктор Цветан Лазаров, създател на български самолет „ЛАЗ”. \r\n1883 г. \r\nПод натиска на екзарх Йосиф I и по решение на правителството митрополит Мелетий Софийски е арестуван и заточен в Рилския манастир. По-късно му е разрешено да се установи в Кюстендил. Мелетий Софийски е висш духовник, книжовник, обществен деец, редовен член на Българското книжовно дружество (днес Българска академия на науките). Роден е през 1832 г. в Струмица. През 1851 г. става монах в Зографския манастир. Завършва Атинската духовна семинария, след което заминава за Санкт Петербург, където следва в Духовната академия. Завръща се в България и от 1872 г. до 1883 г. е софийски митрополит. През 1876 г. е преследван от турските власти, които го подозират, че укрива дейци от Ботевата чета. Поради това търси спасение в Българската екзархия в Цариград. След Освобождението отново поема Софийската епархия. Народен представител е в Учредителното събрание (1879 г.). Предоставя много ценни ръкописи и старопечатни книги на Народната библиотека в София (днес Народна библиотека \"Св. св. Кирил и Методий\"). По време на режима на пълномощията е интерниран в Рилския манастир (1883 г.). По-късно заболява тежко и заминава на лечение в Кайро, където умира през 1891 г. \r\n1881 г. \r\nУчреден е орден \"Свети Александър\" – за военни и граждански заслуги към държавата, за храброст и при лично благоволение на княза. За военни – с мечове по средата (при война) или над кръста (в мирно време) и без мечове – за цивилни. Има Голямо и Малко огърлие (от 1888 г.), Велик кръст (от 1908 г.) и шест степени (последните две - със или без корона) с форма на артилерийски кръст върху пурпурночервена лента. Великият кръст се носи на шарф с розета през дясно рамо, а I-ва степен е без розета; II-ра и III-та степен - на шия, а IV-та и VI-та степен - на триъгълна лента на гърди. Към него (до II-ра степен) се носи сребърна звезда на гърди. Учредяването му предизвиква дипломатически конфликт с Портата през 1883 г. и е прието като израз на стремежа за български държавен суверенитет. Голямото огърлие е запазено само за владетеля и престолонаследника, а Малкото - за чужди владетели, генерали, висши духовници (наградени са 25 души). С Великия кръст, I-ва и II-ра степен, се награждават министър-председатели, митрополити, генерали. Орденският празник е на 19 февруари. Орденът е отменен на 15 юни 1948 г. Към него е учреден медал \"За заслуга\" в две степени (златна и сребърна) само за офицери. Носи се на червена лента или на лентата на ордена \"За храброст\" при награждаване във военно време. До 1940 г. е даден на 69 души. Отменен е на 18 юли 1947 г. \r\n1877 г. \r\nВ Браила започва да се печата в. \"Хъш\" – политически вестник, за който се предполага, че е редактиран от Светослав Миларов (на снимката) като продължение на в. \"Хитър Петър\". Светослав Миларов (псевдоним на С. Николов Сапунов) е писател и обществен деец. Роден е на 24 април 1850 г. в Цариград. Следва право в Загреб. Участва в Руско-турската освободителна война (1877–1878 г.). След Освобождението живее в Пловдив и се включва в обществено-политическия и културния живот на Източна Румелия. Продължава активната си обществена дейност и след Съединението на Източна Румелия с Княжество България (1885 г.). Заради отрицателното му отношение към Регентството (1886–1887 г.) и първия стамболовистки режим емигрира вън от България. След завръщането си през 1889 г. е подложен на преследване и е интерниран. Обвинен е в съучастие в убийството на финансовия министър Христо Белчев (15 март 1891 г.), получава смъртна присъда и на 15 юли 1892 г. е обесен. \r\n1853 г. \r\nПазарджишките първенци изготвят молба до руския консул в Одрин, в която настояват за оказване на помощ срещу своеволията на гръцкото духовенство \r\nНа тази дата са родени: \r\n1946 г. \r\nРоден е Виктор Спиридонов Чучков - български композитор, пианист, педагог. Завършва Музикалната академия в София (1966 г.), специалност “Композиция” при професор В. Стоянов и “Пиано” при професор Лили Атанасова. Печели стипендия от консерваторията “Санта Чечилия”, Рим, Италия, която завършва през (1972 г.). Освен композиция и пиано, той специализира камерна музика при Г. Агости. През 1981 г. завършва академия “Киджана”, Сиена, Италия. След завръщането си в България преподава камерна музика в Музикалната академия. Активно концертира в периода 1990-1997 г. (над 500 концерта в България и чужбина като солист на симфоничен оркестър и солист пианист). Води майсторски класове в Бразилия, Холандия, Италия и др. Председател е на СБК; професор по камерна музика. Член на жури на много международни конкурси. Носител е на пет награди от международни конкурси за пиано; удостоен е с орден “Кирил и Методий”; избран за “Музикант на година 2000 от слушателите на “Алегро виваче” (БНР). Творчеството на Чучков включва почти всички жанрове: симфонична, камерна, филмова и детска музика. Творби: “Концерт за пиано и оркестър”, “Концерт за смях и оркестър”, “Носталгични вариации за кавал, пиано и оркестър”, “Европейска сюита”, “Соната за 10 инструмента”, клавирни пиеси, музика към филмите “Суламид”, “Скален кристал” и др. \r\n1942 г. \r\nРоден е Боян Радев (Боян Радев Александров) – български спортист, състезател по класическа борба, заслужил треньор (1975 г.). Олимпийски шампион в Токио (1964 г.) и Мексико (1968 г.). Световен шампион в Толедо, САЩ (1966 г.); световен вицешампион в Толедо (1962 г.) и в Букурещ (1967 г.) и европейски вицешампион във Вестерос, Швеция (1968 г.). Спортист № 1 на България (1964 г., 1967 г., 1968 г.). 40-годишен става служител в МВР. Обявен е за спортист на века на \"Левски\" (2001 г.). носител е на орден \"Стара планина\" (2002 г.). Собственик е на художествена галерия в София; колекционер е на художествени произведения и български икони, културтрегер и меценат. \r\n1902 г. \r\nРоден е Георги Гогов Константинов - български литературен историк и критик. Завършва славянска филологии в СУ (1926 г.). Редактор във в-к “Радикал” (1923-1934 г.), в-к “Съвременник” (1930-1932 г.), литературен редактор на в-к “Нови дни”. Сътрудничи на в-к “Заря”, сп. “Българска мисъл”, “Златорог” и “Отец Паисий”. Като литературен критик дебютира в сп. “Чернозем” през 1922 г. След 9 септември 1944 г. редактира културната страница на в-к “Радикал”, “Време” и сп. “Простори”, от 1954 до 1963 г. е редактор в изданието “Народна младеж”. Изследователските му интереси са съсредоточени върху проблемите на старата българската литература, възрожденската литература, развитието на реализма в белетристиката след Освобождението, българския символизъм, българо-руските литературни връзки. Някои съчинения: “Емануил Попдимитров” (1922 г.), “Лев Толстой и България” (1928 г.), “Българската литература след войната” (1933 г.), “Вук Караджич и Л. Каравелов” (1938 г., на български и сръбски език), “Душата на Македония” (1941 г.), “Творци на българската литература” (1941 г.), “Стара българска литература” (1942 г.), “Нова българска литература” (т. I, II, 1942 г., 1943 г.), “Очерци за българските писатели” (1968 г.), “Моето поколение в литературата. 1917-1967” (в 2 части, 1968 г., 1970 г.), “Емил Коларов” (1969 г.), “Николай Лилиев сред своите приятели” (1971 г.), “Книга за Г. Караславов” (1972 г., в съавт. с Ел. Константинова) и др. Умира на 24 март 1970 г. в София. \r\n1888 г. \r\nРоден е Йордан Антонов Бадев - български литературен историк и критик. Сътрудничи на сп. \"Златорог\". Инкриминиран като \"фашистки\" автор, убит след комунистическия преврат на 9 септември 1944 г. и след това е осъден на смърт от т. нар. Народен съд. Реабилитиран е от Върховния съд на България през 1996 г. Съчинения: \"Скици на живите\" (1934 г.), \"Животът и изкуството\" (1938 г.). Умира през 1944 г. \r\n1878 г. \r\nРоден е Панчо Василев Дорев - български историк османист. Роден е на 28 декември 1938 г. в София. Завършва гимназия в Битоля и право в Цариград (ок. 1903 г.). Работи като адвокат (1903 г.) и гимназиален учител (1904 г.) в Битоля. След Младотурската революция (1908 г.) е избран за депутат от Битоля в турския парламент. Мирски съветник в Българската екзархия (1909-1911 г.). Издава в-к \"Светлина\" (1912 г., Солун) - орган на българите в Османската империя. Легационен съветник в Цариград (1912-1914 г.) и Лондон (1921 г.). Генерален консул в Будапеща (1914-1916 г.) и Александрия (1922-1923 г.). Пълномощен министър в Прага (1932-1934 г.). Публикува \"Документи из турските държавни архиви. 1564-1909” в 2 т. (1940-1942 г., посмъртно). Автор на \"Външна политика и причини на нашите катастрофи\" (1924 г.) и др \r\n1859 г. \r\nРоден е Васил Иванов Кутинчев - български генерал от пехотата (1918 г.). Завършва Военното училище в София (1879 г.). В Сръбско-българската война (1885 г.) командва дружина и 5-ти пехотен Дунавски полк при Сливница, Драгоман и Пирот. През Балканската война (1913 г.) командва I-ва армия, която печели големи победи в Тракия и при Чаталджа; в Междусъюзническата война действа със същата армия при връх Св. Никола и Княжевац. Умира на 30 март 1941 г. в София. \r\n1857 г. \r\nРоден е генерал-майор Андрей Блъсков, през Сръбско-българската война командва 5-и пехотен полк. \r\nНа тази дата умират: \r\n1993 г. \r\nУмира Ангел Тодоров (А. Т. Тошков) - български писател. Роден е на 20 октомври 1906 г. във Видин. Завършва право в СУ (1930 г.). Член на БКП от 1927 г. Редактор във в-к “РЛФ” (1929 г.). Отговорен редактор на сп. “Звезда” (под редакцията на Г. Бакалов). Специализира в Париж и Дижон (1930-1931 г.), където се запознава с А. Барбюс, П. Ваян-Кутюрие, П. Елюар и др. В България работи като адвокат и журналист. Участва в Отечествената война. Главен редактор (заедно с А. Гуляшки) на в-к “Литературен фронт” (1944 г.) и на в-к “Вечерни новини”. Заместник главен редактор на в-к “Отечествен фронт”, “Стършел”, на сп. “Септември”, главен редактор на сп. “Българо-съветска дружба”. Секретар на СБП (1947-1948 г., 1958-1962 г.). Председател на съюза на преводачите в България, почетен председател на СБП от 1979 г. Печата за пръв път през 1921 г. в сп. “Пчела”. Първата му книга е сборник с разкази - “Клуб и фабрика” (1932 г.). Стиховете му след 9 септември 1944 г. са в духа на соц. реализъм и носят духа на фалшив оптимизъм. Автор е на литературни изследвания и литературнокритически статии. \r\n1872 г. \r\nУмира Паисий Пловдивски (светско име: Петър Зафиров) – висш духовник, по произход албанец. Роден е около 1810 г. в гр. Янина, Гърция. Ръкоположен е за гръцки митрополит в Пловдив през 1858 г., но 3 г. по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. След провъзгласяването на Българската екзархия (1870 г.) е включен във Временния екзархийски съвет, но скоро след това умира. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.02.25", "title": "Денят 25 февруари в българската история"}
{"url": "http://www.focus-news.net/news/2019/02/25/2627546/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Времето ще бъде слънчево, максималните температури ще бъдат предимно между 2° и 7°. Това съобщиха от пресцентъра на  ГЕРБ . Общинските съветници от ГЕРБ в Пловдив-град ще проведат приемни с гражданите, както следва: \r\nДаниела Дженева - от 17.00 до 18.00 часа в офиса на ГЕРБ в район „Южен”, ул. „Академик Петър Динеков”№ 1А \r\nСпартак Николов - от 17.00 до 18.30 часа в офиса на ГЕРБ в район „Източен” на ул. „Коста Паница” №5; \r\nВихър Захов - от 17.00 до 18.30 часа в офиса на ГЕРБ в район „Източен” на ул. „Коста Паница” №5; \r\nВера Тоскова - от 16.00 до 18.00 часа в офиса на ГЕРБ в район „Тракия” в жк. „Тракия” бл. 91; \r\nАлександър Радев - от 17.30 до 19.00 часа в офиса на ГЕРБ в район „Централен” на ул.”Прага” №2;  \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. „Академик Петър Динеков” №1А; \r\nЕли Гатева - от 16.00 до 18.00 часа в офиса на ГЕРБ в район „Тракия” в жк. „Тракия” бл. 91. \r\nОбщинският съветник от ГЕРБ в Общински съвет – Пловдив Иван Вичков ще приема граждани на 26 февруари 2019 г. от 16.00 до 18.00 часа в офиса на партията в район „Тракия” в блок 91.  \r\nНа 27 февруари 2019 г. приемни с граждани ще проведат следните общински от ГЕРБ в Общински съвет - Пловдив: \r\nРадослава Ташкова, председател на Групата на ПП ГЕРБ и заместник-председател на Общински съвет  - Пловдив - от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” 1А.  \r\nГеорги Василев - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” 1А;  \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. „Коста Паница” №5;  \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. „Коста Паница” №5.  \r\nНа 28 февруари 2019 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30  до 19.00 часа в офиса на ГЕРБ в район „Западен” на ул. „Царевец” №9;  \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” №9;  \r\nДамян Петров - от 17.30 до 19.00 часа в офиса на ГЕРБ в район „Западен” на ул. „Царевец” №9;  \r\nГошо Къчков - от 17.30 до 19.00 часа в офиса на ГЕРБ в район „Северен” на бул. „Марица” №91;  \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. „Коста Паница” №5;  \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2019.02.25", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2019/02/25/2627550/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-fevruari.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . На 25 февруари 2019 г. (понеделник), във връзка с подмяна на спирателен кран на бул. “Цариградско шосе“ вилна зона „Врана – Лозен - Триъгълника“, се налага спиране на водоподаването от 10.00 до 15.30 часа на клиентите на „Софийска вода”, живеещи в района на: \r\nбул. „Цариградско шосе“ от №164 до АМ „Тракия първи километър“, вилна зона „Врана – Лозен – Триъгълника“ и Институт по генетика на растенията  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Висо“ пред сервиз „Пежо“. \r\nНа 25 февруари 2019 г. (понеделник), във връзка с подмяна на сградно водопроводно отклонение на ул. “Русалка“ кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nпо ул. „Русалка“ от ул. „Царево“ до ул. 254  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул. „254“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.02.25", "title": "„Софийска вода” временно ще прекъсне водоснабдяването в някои части на столицата на 25 февруари"}
{"url": "http://www.focus-news.net/news/2019/02/25/2627544/yonhap-sasht-i-severna-koreya-mozhe-da-se-sporazumeyat-za-deklaratsiya-za-kray-na-voynata.html", "text": "Съединените щати и Северна Корея могат да се споразумеят как да обявят края на Корейската война на предстоящата среща между техните лидери, заяви висш служител от президентския кабинет, съобщава агенция „Йонхап“. \r\n„Вярвам, че възможността е отворена. Няма начин да се знае каква декларация може да бъде, но аз вярвам, че Съединените щати и Северна Корея могат да постигнат споразумение за обявяването на края на войната изцяло“, обяви говорител на президентството на пресконференция. \r\nКорейската война от 1950-53 г. завърши само с примирие. \r\nСеул по-рано настоя, че обявяването на официален край на войната трябва да включва поне разделените Кореи и Съединените щати. \r\nТой заяви, че двете Кореи вече са направили де факто декларация за края на войната, когато техните военни подписаха споразумение за отказ от всички враждебни действия скоро след като южнокорейският президент Мун Дже-ин посети Пхенян за третата си и последна среща с лидера на Северна Корея през септември. \r\nГоворителят заяви, че замяната на корейското примирие с мирен договор ще отнеме известно време и,че това трябва да бъде многостранно усилие, включващо както Кореите, така и Китай. \r\n„Тъй като мирният договор трябва да включва гаранция за сигурността от многостранен брой държави, позицията на нашето правителство е, че подписването на мирен договор трябва да бъде многостранен процес“, добави той. Превод и редакция : Калоян Пенков", "date": "2019.02.25", "title": "„Йонхап“: САЩ и Северна Корея може да се споразумеят за декларация за край на войната"}
{"url": "http://www.focus-news.net/news/2019/02/25/2627548/denyat-25-fevruari-v-svetovnata-istoriya.html", "text": "На 25 февруари 1836 г. Семюъл Колт патентова револвера (45-и калибър), чийто модел създава през 1835 г. Колт е американски оръжеен конструктор. Създава завод и компания за производство на стрелково оръжие. През 1928 г. във Вашингтон на лабораторията на Чарлз Дженкинс е издаден първият лиценз за телевизионно разпространение. През 1791 г. Джордж Вашингтон основава Националната банка на САЩ . \r\n2018 г.  \r\nНай-малко 26 човека са убити при ожесточени сражения между сирийските правителствени сили и бунтовници в Източна Гута. Боевете се водят въпреки приетата от Съвета за сигурност на ООН резолюция за незабавно прекратяване на огъня в Сирия за 30 дни. \r\n2018 г. \r\nЗеметресение с магнитуд 7,5 възниква в западната провинция на Южните планини в Папуа Нова Гвинея, като убива най-малко 31 души и ранява повече от 300 други. \r\n2018 г. \r\nЦентралният наказателен съд в Багдад постановява смъртно наказание за 15 турци за участие в \"Ислямска държава\". Други 16 туркини също са осъдени на смърт за принадлежност към терористичната организация. Предвидено е наказанията да бъдат изпълнени чрез обесване. \r\n2017 г. \r\nЕкстремистите нападат две бази на сирийските въоръжени сили в Хомс. Загиват 42 души, включително старши офицер от разузнаването. \r\n2017 г. \r\nДоналд Тръмп обявява, че няма да присъства на традиционната вечеря на кореспондентите на Белия дом, след неотдавнашно напрежение между администрацията му и различни новинарски организации. \r\n2016 г. \r\nГърция отзовава посланика си в Австрия на фона на дълбоките разделения между някои от страните в ЕС заради кризата с мигрантите. В заявление на гръцкото външно министерство се подчертава, че посланикът е бил отзован „с цел защита на приятелските отношения между държавите и народите на Гърция и Австрия”. \r\n2016 г. \r\nПрезидентът на САЩ Барак Обама подписва закона, който разширява действащите в САЩ механизми за защита на личните данни на гражданите и върху граждани на ЕС, като им позволява да действат за такава защита чрез съдилищата в САЩ \r\n2015 г. \r\nНа бившата министър-председателка на Бангладеш Халеда Зиа е издадена съдебна заповед за арест, поради четворно неявяване в съда \r\n2014 г. \r\nРене Корнехо Диас става новият министър-председател на Перу. \r\n2013 г. \r\nВ Южна Корея встъпва на длъжност президент първата жена - това е Пак Кън Хе. \r\n2011 г. \r\nВърховния представител на ЕС по въпросите на външните работи и политиката на сигурност Катрин Аштън приветства призива на Съвета за сигурност на ООН за прозрачно и независимо разследване на събитията в Либия, както и за провеждане на специална сесия на Съвета по правата на човека на ООН. \r\n2010 г. \r\nВииктор Янукович встъпва в длъжност президент на Украйна. Заема този пост до 22 февруари 2014 г. На президентските избори през януари 2010 г. Янукович стига до втори тур, като се изправя срещу Юлия Тимошенко. Със своите 48,95% от гласовете той става първият пряко избран президент в историята на Украйна, като спечелва изборите с по-малко от 50% от гласовете. \r\n2007 г. \r\nИран извършва първото си успешно изстрелване на космическа ракета. \r\n1991 г. \r\nПолитическият консултативен комитет на Организацията на Варшавския договор решава военните структури на пакта да се разпуснат до 31 март същата година. Варшавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия, подписан на Варшавското съвещание (14 май 1955 г.). Варшавският договор е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. Албания не участва в работата на органите на договора (след 1962 г.) и се обявява за неговата денонсация (1968 г.). При създаването на съюза е обявен стремежът на страните участнички за създаване на система за колективна безопасност в Европа, за водене на активна политика, която осигурява мира и безопасността, за задълбочаване на дружбата, сътрудничеството и взаимната помощ между народите в съответствие с принципите за независимост и суверенитет на държавите. Държавите участнички във Варшавския договор се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства, като се консултират помежду си по всички важни международни въпроси. Висш ръководен орган на съюза е Политически консултативен комитет. Създадено е обединено командване на въоръжените сили; главнокомандващ обединените въоръжени сили и началник на Обединения щаб, който се намира в Москва, е от съветски офицери. По-късно са създадени Комитет на министрите на отбраната (1969 г.), Комитет на министрите на външните работи (26 ноември 1976 г.) и Обединен секретариат. Независимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма за защита на демокрацията и правата на човека. През 1968 г. страните членки на Варшавския договор (без Румъния) изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавския договор и неговите обединени въоръжени сили се използват за поддържане на напрежението между Източна и Западна Европа. Прекратен е на 1 юли 1991 г. \r\n1956 г. \r\nВ периода 14 - 25 февруари се състои ХХ конгрес на КПСС, на който Никита Хрушчов развенчава култа към Сталин. На конгреса присъства и българска партийна делегация. \r\n1932 г. \r\nАдолф Хитлер получава немско гражданство (до този момент той е гражданин на Австрия). \r\n1928 г. \r\nВъв Вашингтон на лабораторията на Чарлз Дженкинс е издаден първият лиценз за телевизионно разпространение. \r\n1870 г. \r\nХайрам Ревелс, от афроамерикански произход, става първият чернокож член на конгреса на САЩ \r\n1856 г. \r\nВ Париж започва работа международният конгрес, който трябва да изготви окончателния мирен договор между държавите, участвали в Кримската война. Кримската война (1853-1856 г.) е война между Русия и Османската империя, зад която застават някои от западноевропейските държави - Англия, Франция и Сардинското кралство. Причините за войната са породени от стремежа на двете воюващи групировки за надмощие в Близкия изток и Балканите. Повод за големия военен сблъсък става отказа на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 4 октомври 1853 г. ѝ обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. В отговор последва нахлуването на руски войски в дунавските княжества и окупирането на Силистра. Поради враждебното отношение на Австрия, обсадата на града бързо е вдигната и Русия изтегля войските си отвъд р. Дунав. Следва стоварване на англо-френски войски във Варна, за да бъдат отправени срещу главната руска крепост на Кримския полуостров - Севастопол. През септември 1854 г. градът е обсаден откъм морето. В продължение на 11 месеца неговите жители героично отблъскват многобройните атаки на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите обаче не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия е принудена да поиска примирие, а след това и мир. Мирният договор е подписан в началото на следващата 1856 г. Равносметката от войната е изтласкването на Русия от черноморския басейн и загубата на част от Бесарабия. Избухването на Кримската война (1853-1856 г.) се посреща с големи надежди от българския народ. В помощ на руската армия се отправят редица доброволчески отряди. Сформиран е доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи (Димитракиева буна – 1856 г., Дядо-Николово въстание – 1856 г.). Неуспехът на Русия във войната довежда до отслабване на нейното влияние на Балканите, което обаче тя съумява да преодолее в началото на 70-те години на XIX в., възползвайки се умело от обстановката, създадена след поражението на един от главните й противници - Франция, във войната й срещу Прусия през 1870 г. \r\n1848 г. \r\nПо време на Февруарската революция във Франция е провъзгласена Втората република. Повод за революцията става правителствената забрана на свикания на 22 февруари 1848 г. в Париж антиправителствен митинг. Хиляди парижани излизат на улиците и започват улични боеве с войската и полицията. На 22 февруари започват да се строят барикади и уличната борба обхваща целия град. Свиканите от правителството батальони на националната гвардия отказват да воюват с народа. На 23 февруари крал Луи Филип е принуден да приеме оставката на министър-председателя Гизо, но вълненията не спират. През нощта срещу 24 февруари в Париж има повече от 1 500 барикади, започва народно въстание, организирано от членове на тайните републикански дружества. Крал Луи Филип се отрича от престола и бяга в Англия. Февруарската революция създава условия за завземане на властта от буржоазията. \r\n1836 г. \r\nСемюъл Колт патентова револвера (45-ти калибър), чийто модел създава през 1835 г. Колт е американски оръжеен конструктор. Създава завод и компания за производство на стрелково оръжие. Първият револвер “Колт”, създаден през 1835 г., е усъвършенстван вариант на съществуващите дотогава барабанни оръжия и револвери. В него Семюъл Колт въвежда механизми за завъртане на барабана и фиксирането му в положение за изстрел. По-късно фирмата “Колт” разработва различни образци стрелково оръжие: през 1911 г. автоматичен пистолет, а през 1917 г. - револвер. \r\n1791 г. \r\nДжордж Вашингтон основава Националната банка на САЩ. Американската национална банка е създадена през 1791 г. във Филаделфия. Идеята за създаването й е на Александър Хамилтон, първи секретар на Националния резерв. Открити са нейни клонове в още осем града. Функциите ѝ са свързани с отпечатване на американски банкноти, със създаване на паричен фонд за инвеститори, съхраняване фондовете на правителството и с осъществяване на търговски услуги. С основаването ѝ възникват и възражения, че банката не е оторизирана от Конституцията за банка с национален статут, тъй като основните банкови дейности се осъществяват от банките в различните щати. Впоследствие по решение на Конгреса на Американската национална банка са декларирани по-широки права в сравнение с щатските и местни банки. Американската национална банка е наричана още и Първа банка на Америка. Първата американска национална банка просъществува до 1812 г. След войната през 1812 г. се създава Втората национална банка на Съединените щати със същите функции. \r\n1634 г. \r\nПо заповед на Фердинанд ІІ е убит генералисимус Албрехт фон Валенщайн. Албрехт фон Валенщайн (1583-1634 г.) е роден в калвинистко аристократическо семейство. По-късно приема католичеството. Сключва изгоден брак, закупува голяма част от конфискуваните имения на протестантската аристокрация и става най-големият земевладелец в Бохемия. През 1624 г. получава от Фердинанд II титлата херцог на Фридланд. Използвайки доходите от именията си, по време на Тридесетгодишната война организира огромна армия с която през 1626 г. разгромява войските на граф Мансфелд, с което ликвидира калвинистката съпротива в австрийските земи. През същата година граф Тили, командващ войските на Католическата лига нанася поражение на датските войски и заедно с Валенщайн изтласкват Кристиян IV обратно в Дания. Валенщайн покорява цяла северна Германия и през 1628 г. получава званието генералисимус и херцогството Мекленбург. След победата над Кристиян Датски, Валенщайн планира нови походи в германските земи и Италия, с които да засили властта на Фердинанд II. Но от нарасналата сила на австрийските Хабсбурги започват да недоволствуват както протестантските, така и католическите владетели в германските земи. На събрание на Райхстага в Регенсбург през 1630 г. германските владетели налагат оставката на Валенщайн. Започва Шведският период на Тридесетгодишната война (1630-1635 г.) - шведите завземат почти цяла Германия. Фердинанд II отново повиква Валенщайн на служба. Той бързо набира стохилядна армия, с която блокира действията на шведите. В решаващата битка при Лютцен през 1632 г. шведите постигат победа, но е убит шведския крал Густав II Адолф. Валенщайн успява да завземе Саксония и води успешни действия срещу шведите. Нарасналата военна сила на Валенщайн повишава и политическите му амбиции. Едновременно с това той дава да се разбере, че е привърженик на религиозната толерантност. Намеренията на Валенщайн събуждат отново недоверието на Фердинанд ІІ и през 1633 г. е принуден отново да подаде оставка. Обявен е извън законите и през 1634 г. става жертва на заговор. \r\n1204 г. \r\nПапа Инокентий III изпраща кардинал Лъв да короняса Калоян за крал, а архиепископ Василий да въздигне в сан Примас. \r\nНа тази дата са родени: \r\n1943 г. \r\nРоден е Джордж Харисън (Harrison) - английски рокмузикант, китарист и певец, участник в квартета “Бийтълс”. Преди да постъпи в “Бийтълс”, свири в създадената от него аматьорска група “Ребълс”. За “Бийтълс” композира 22 песни. Интересът му към индийската музика и религия оказват влияние върху някои музикални търсения на “Бийтълс” след 1965 г. Учи ситар при Рави Шанкар в Индия (използван за пръв път в “Норвежка гора”, 1965 г.). Соловата си кариера започва през 1968 г., но първите му 2 албума нямат успех. През 1970 г. издава тройния албум “Всичко отминава” (продуцент Фил Спектър), от който е известният хит “Мой мили боже” (заради който по-късно е осъден да заплати 587 хиляди долара за несъзнателно плагиатство на мелодията). Участва в различни благотворителни концерти (концертът в помощ на Бангладеш през 1971 г.). През 1974 г. създава собствена фирма за грамофони плочи “Dark Horse”. С течение на годините творческата му активност намалява. През 1998 г. разбира, че е болен от рак на гърлото; ранен е от крадец в имението си в “Хенли” на река Темза (1999 г.); оперират го от рак на белия дроб (2001 г.). Джордж Харисън е почитател и приятел на певиците от българското фолклорно трио “Българка”, което през 1991 г. записва в студиото на “Бийтълс”. Удостоен е с рицарско звание (по изключение посмъртно) от кралица Елизабет II (2002 г.). Умира на 29 ноември 2001 г. в Лос Анджелис. Албуми: “Wonderful Music” (1968 г.), “Electronic Sounds” (1969 г.), “All Things Must Pass” (1970 г.), “Concert for Bangla Desh” (1972 г.), “Living in the Material World” (1973 г.), “Dark Horse” (1974 г.), “Extra Texture” (1975 г.), “33+1/3” (1976 г.), “The Best of G. Harrison” (1979 г.), “Somewhere in England” (1981 г.), “Gone Troppo” (1982 г.), “Cloud Nine” (1987 г.), “A Horse To Water” (2001 г., последен албум). \r\n1917 г. \r\nРоден е сър Антъни Бърджис (родeн Джон Уилсън) - английски писател, критик, сценарист, музиковед и композитор. Разностранен талант, свири на пиано, съчинява стихове, пише симфонии, прави опити и в оперния жанр, рисува. Негов кумир в словесното изкуство е Дж. Джойс. Най-известният му роман е \"Портокал с часовников механизъм\" (\"A Clockwork Orange\", 1964 г.). Преди него издава романи, но без особен успех. Творчеството му включва общо около 28 романа, между които \"Докторът е болен\" (1973 г.), \"Земни сили\" (1980 г.), \"Краят на световните новини\" (1982 г.), \"Всеки железен меч\" (1988 г.) и др., 14 сборника с есета и литературна критика, две детски книги, стихосбирка, много статии в периодичния печат, няколко кино- и телевизионни сценария. Автор е на английската версия на френската пиеса \"Сирано дьо Бержерак\", подготвя за американската телевизия сценариите на поредица филми за Христос, а в отделна книга излиза \"Човекът от Назарет\" (1988 г.). През 1987 г. издава автобиографичната книга \"Малкият Уилсън и големият Бог\". Умира на 25 ноември 1993 г. \r\n1873 г. \r\nРоден е Енрико Карузо (Caruso) – италиански певец, тенор. Като дете пее в църковен хор. Започва да учи пеене (от 1891 г.) при музикалния педагог Г. Верджине. Дебютира в Неаполския театър “Нуово” (1894 г.), след което пее в много италиански оперни театри (1894-1898 г.). Започва неговият триумфален успех (от 1898 г.) в много държави по света. Солист е в Миланската “Ла Скала” (1900-1901 г.), солист е на нюйоркския театър “Метрополитен опера” (1903-1920 г.). Един от най-известните певци в света. Има уникален глас с широк диапазон, красив тембър, рядка дълбочина и особена топлина. Притежава особен драматичен темперамент, сила и страст на пеенето, позволяващи му да изпълнява всякакви тенорови партии - от лирични до трагични: Херцога, Манрико, Радамес (“Риголето”, “Трубадур”, “Аида” от Верди), Неморино (“Любовен елексир” от Доницети), Фауст (“Мефистофел” от Бойто), Канио (“Палячи” от Леонкавало), Туриду (“Селска чест” на Маскани), Рудолф, Каварадоси, де Грийо (“Бохеми”, “Тоска”, “Манон Леско” от Пучини), Дон Хозе (“Кармен” от Бизе), Лионел (“Марта” от Фр. фон Флотов). С особено чувство и топлина изпълнява неаполитански песни. Умира на 2 август 1921 г. в Неапол \r\n1841 г. \r\nРоден е Пиер Огюст Реноар (Renoir) – френски живописец, график и скулптор, един от основоположниците на импресионизма. Баща е на Ж. Реноар. Учи в Школата за изящни изкуства в Париж (1862-1864 г.) и при Ш. Глейр, където се сближава с К. Моне, А. Сисле и Ф. Базил. Портретите и жанровите сцени, създадени от Реноар, се отличават с топла жизненост и тънка наблюдателност (\"Мулен дьо ла Галет\", 1876 г.; \"Гола жена\", 1876 г.; портрет на Жана Самари, 1877 г.; \"Девойка с ветрило\", 1881 г., и др.). Късните му творби са декоративно-условни. Жизнерадостното, дълбоко хуманистично творчество на Реноар оказва значително влияние върху развитието на реалистичното изкуство на ХХ в. Умира на 17 декември 1919 г. в Кан сюр Мер, край Ница. \r\nНа тази дата умират: \r\n2014 г. \r\nУмира испанският китарист и композитор Пако де Лусия. Той е китарист и композитор от Испания, майстор на фламенко китарата. Истинското му име е Франсиско Санчес Гомес. Изпълнява композиции от различни жанрове: фламенко, джаз, фънк, класическа и етно музика, като понякога ги смесва. Носител е на наградата „Принцът на Астурия“ в областта на изкуството за 2004 г. \r\n1999 г. \r\nУмира Глен Теодор Сиборг - американски физик. Роден е на 19 април 1912 г. в Ишпеминг, Мичиган, САЩ. Завършва университета в Лос Анджелис (1934 г.). Получава степента доктор по философия в Калифорнийския университет (1937 г.). От 1945 г. е професор, а през 1958-1961 г. е президент на университета. От 1942 до 1946 г. работи в Металургичната лаборатория в Чикаго, занимава се с въпросите за промишлено получаване на плутоний. През 1954-1961 г. и от 1971 г. е втори директор на Радиационната лаборатория в Бъркли. През 1961-1971 г. е председател на Комисията по атомна енергетика на САЩ. Заедно с Е. Макмилън синтезира плутоний (1940-1941 г.); съвместно с колектив от учени открива химически елементи америций, кюрий (1944 г.), берклий (1949 г.), калифорний (1950 г.), айнщайний (1952 г.), фермий (1953 г.), менделевий (1955 г.). Взема участие в синтезирането на по-тежки елементи. Носител е на Нобелова награда за физика (1991 г., заедно с Е. Макмилън). \r\n1950 г. \r\nУмира Джордж Ричардс Майнот - американски патофизиолог и терапевт хематолог. Роден е на 2 декември 1885 г. в Бостън. Получава Нобелова награда за физиология и медицина за 1934 г. (съвместно с У. Мърфи и Х. Уипъл). Завършва Медицинското училище към Харвардския университет (1912 г.). Преподавател в Харвардския университет (професор от 1928 г.). Научните му трудове са посветени на изследвания в областта на патофизиологията и клиниката на анемичните състояния. Разработва метод за терапия на злокачествената анемия, която е стимул за изучаване на механизма на заболяването и води до откриването на “антипернициозния” витамин В12. \r\n1852 г. \r\nУмира Томас Мур - английски поет от ирландски произход. Роден е на 28 май 1779 г. в Дъблин. Син е на бакалин, учи в Дъблинския университет. Известни са поемите му “Лала Рук” (1817 г.) и “Ирландски мелодии” (1807-1834 г.), в които са разработени национално-патриотични мотиви. В сборника стихове “Песни на народите” (1818-1827 г.) е включен известният романс “Вечерен звън”. Издава сборник сатири “Басни за Свещения съюз” (1823 г.) против реакционната политика на европейските управници. \r\n1713 г. \r\nУмира Фридрих І – пруски крал (от 1701 г.); курфюрст на Бранденбург под името Фридрих III (1688-1701 г.). Роден е на 11 юли 1657 г. и е от династията Хохенцолерни. Получава кралската власт, като се задължава да осигури на императора на Свещената Римска империя войска за започващата война за испанското наследство. \r\n1528 г. \r\nВ Сент Етиен на клада е изгорен Патрик Хамилтън (1503-1528 г.). Той е първият протестант в Шотландия. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.02.25", "title": "Денят 25 февруари в световната история"}
{"url": "http://www.focus-news.net/news/2019/02/25/2627551/plovdiv-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ от 16-ти МИР - Пловдив-град ще проведат приемни с граждани от избирателния си район. Това съобщиха от пресцентъра на  ГЕРБ . Приемните ще се проведат, както следва: \r\nМенда Стоянова – председател на Комисията по бюджет и финанси в 44-тото Народно събрание, от 16.00 в централния офис на ГЕРБ – Пловдив, на бул. „Марица” 91; \r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, от 16.30 часа в партийния офис на ГЕРБ на улица „Прага” 2;  \r\nИнж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-тото Народно събрание, от 16.00 часа в партийния офис в район „Южен“ на ул. „Академик Петър Динеков\" 1А; \r\nСпас Гърневски - заместник-председател на Комисията за борба с корупцията, конфликт на интереси и парламентарна етика, от 16.00 в офиса на ул. „Коста Паница\" 5.", "date": "2019.02.25", "title": "Пловдив: Народните представители от ГЕРБ организират приемни за граждани"}
{"url": "http://www.focus-news.net/news/2019/02/25/2627554/pregled-na-osnovnite-temi-v-dobrudzhanskiya-pechat.html", "text": "„Хора с увреждания са лишени от безплатни карти за градски транспорт“, съобщава на първа страница вестник  „Добруджанска трибуна“ . Задължителното изискване да членуваш в сдружение е дискриминация, недоволства прикован в инвалидна количка добричанин. В редакцията на вестника е получено писмо от гражданина. В него се поставя въпроса за справедливостта на критериите за предоставяне на безплатни карти за градски транспорт. Като друг сериозен проблем се посочва фактът, че много автобусите не са пригодени за хора със специфични потребности. „Творби, посветени на България и нейните герои изпълниха стотици деца“, съобщава изданието. 478 деца от областта са участвали в третото издание на конкурса-рецитал „За да я има България“. Участвали са младите таланти от почти всички добруджански общини. Организатор на конкурса е Община град Добрич. „Танкер е замърсил с мазут плажа край Шабла“, съобщава всекидневникът. Най-вероятно става въпрос за трансграничен пренос или преминаване на танкер, е заявил министърът на околната среда Нено Димов в писмен отговор на депутатско запитване. За да се установи източника на замърсяване от РИОСВ - Варна е направена справка в регистъра и не е установен обект от брега, свързан с мазута, генериращ или използващ. От спортната страница – „Валентин Андреев регистрира втори най-добър резултат в света за сезона“. Състезателят на „Черно море – 2005“ в Балчик е спечелил националната титла във възрастовата категория до 18 години по хвърляне на чук.  \r\n„Сеч на дървета в Добрич – очертава се сериозен конфликт, свързан с благоустрояването на града“, съобщава на първа страница другият регионален вестник  „Нова добруджанска трибуна“ . Сигнали на граждани са постъпили в редакцията на вестника. Поискано е становище на градската управа за причината за изсичане на дървета по цели улици. Въпросите са дали това е законно и има ли решение за изсичането от Общинския съвет. Към това се добавя питане защо не е организирано обществено допитване по проблема. „Финансово-стопанската гимназия протестира заради съкратена паралелка“, съобщава изданието. На заседание на Областната комисия по заетост, проведено преди дни, е взето решение с одобрен план-прием за следващата учебна 2019/2020 година. Според решението ще бъде закрита паралелката „Данъчна и митническа администрация“ в гимназията. Аргументите – липса на реализация на пазара на труда в областта, според РУО. „Море под клепачите“ – живото творчество на Йордан Кръчмаров“, така е озаглавено представянето на едноименната книга на добруджанеца. То ще се състои в Регионална библиотека „Дора Габе“ на 1 март от 18,00 часа. Десет години след като бе издадена друга книга на автора се появява тази. От спортната страница – „Атлет от Балчик стана № 2 в света“. Вицешампионът на чук от младежките олимпийски игри и европейското първенство за юноши под 18 години Валентин Андреев е открил сезона на открито на националния шампионат по хвърляния в Белия град.", "date": "2019.02.25", "title": "Преглед на основните теми в добруджанския печат"}
{"url": "http://www.focus-news.net/news/2019/02/25/2627556/varna-narodniyat-predstavitel-ot-gerb-pavel-hristov-organizira-priemna-za-grazhdani.html", "text": "Народният представител от ГЕРБ Павел Христов организира приемна за граждани. Това съобщиха от пресцентъра на  ПП ГЕРБ . Той ще отговаря на въпроси на варненци от 13.00 часа в клуба на ПП ГЕРБ на ул. „Г. Бенковски” 1 в града. Записвания могат да се правят на тел: 052/ 600 015.", "date": "2019.02.25", "title": "Варна: Народният представител от ГЕРБ Павел Христов организира приемна за граждани"}
{"url": "http://www.focus-news.net/news/2019/02/25/2627553/vratsa-narodniyat-predstavitel-ot-pp-gerb-krasen-krastev-shte-provede-priemna-na-25-fevruari.html", "text": "Народният представител от ПП ГЕРБ Красен Кръстев организира приемна за граждани в Бяла Слатина, съобщиха от  пресцентъра на ПП ГЕРБ.  Тя ще се проведе на 25 февруари 2019 г. (понеделник) от 11.00 часа в офиса на партията, намиращ се на ул. \"Климент Охридски\".", "date": "2019.02.25", "title": "Враца: Народният представител от ПП ГЕРБ Красен Кръстев ще проведе приемна на 25 февруари"}
{"url": "http://www.focus-news.net/news/2019/02/25/2627552/sofiya-poklonenieto-pred-glavinitskiya-episkop-yoan-shte-se-sastoi-v-hram-sveta-sofiya.html", "text": "Поклонението пред тленните останки и опелото на новопреставления в Господа  Главиницки епископ Йоан ще бъде отслужено от 11.30 часа в древния столичен храм „Св. София“, предаде репортер на  Агенция „Фокус“ .  \r\nНикола ПЕТКОВ", "date": "2019.02.25", "title": "София: Поклонението пред Главиницкия епископ Йоан ще се състои в храм „Света София“"}
{"url": "http://www.focus-news.net/news/2019/02/25/2627558/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2019.02.25", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/02/25/2627557/burgas-v-doma-na-neftohimika-shte-bade-predstavena-balgarskata-komediya-zhensko-tsarstvo.html", "text": "Културна организация „Арт Мелпомена“ и ТМЦ – Разград представят на 25 февруари в зала Дома на нефтохимика от 19.00 часа българската комедия „Женско царство“ от Станислав Л. Костов. Това съобщиха от пресцентъра на  Община Бургас . Мъжете ще започнат ли да раждат? Защото жените вече нямат време за това- те са се сдобили с мъжката сила. Такива вицове има, но ето че в комедията „Женско царство“ на Ст. Л. Костов това е „сериозно“. Всичко върви наобратно – Господ ли го иска? Природата ли се променя?! Толкова е смешно, но е и малко страшно. Е, когато е в театъра, то е преди всичко забавно – великолепни актьорски постижения, смешни до сълзи танци и комични ситуации, които оставят публиката без дъх. Май се оказва, че Бог е прекалил и трябва да върне всичко по местата му. Ще го направи ли или ще очаква човеците да се хармонизират в новия ред? Дали когато мъжете са си мъже, а жените – жени се постига природната хармония, която е движила света от векове или обратното ще е по-удачно? Така авторът, със средствата на комедията, ни казва, че е добре да се замислим над природните закони, защото те са в основата на нашето щастие. Това е най-харесваната и най-играна българска комедия за всички времена. Режисьор на постановката е Орлин Дяков, а в ролите ще видите: Мария Петрова-Енева, Боряна Йорданова, Марияна Бранкованова, Веселин Борисов, Даниел Найденов, Евгени Стефанов, Николай Сяров и др. Билети можете да закупите на касата на НХК. Повече информация ще получите на телефон: 0898 420 537 – Арт Мелпомена – Бургас.", "date": "2019.02.25", "title": "Бургас: В Дома на нефтохимика ще бъде представена българската комедия „Женско Царство“"}
{"url": "http://www.focus-news.net/news/2019/02/25/2627555/sofiya-vavezhda-se-organizatsiya-na-dvizhenieto-vav-vrazka-s-provezhdane-na-futbolna-sreshta-na-natsionalniya-stadion-vasil-levski.html", "text": "Въвежда се организация на движението във връзка с провеждане на футболна среща. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 до 20.00 часа при сектор „Г” на Националния стадион „Васил Левски”; \r\n- от 13.00 до 20.00 часа на моста пред Национален стадион „Васил Левски” – 20 паркоместа; \r\n- от 16.30 часа до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.02.25", "title": "София: Въвежда се организация на движението във връзка с провеждане на футболна среща на Националния стадион „Васил Левски”"}
{"url": "http://www.focus-news.net/news/2019/02/25/2627559/dobrich-prodalzhava-remontat-na-asfaltova-nastilka-po-okolovrastniya-pat-na-grada-kakto-i-po-chast-ot-patya-dobrich-varna.html", "text": "Продължава ремонтът на асфалтова настилка по околовръстния път на града, както и по част от пътя Добрич - Варна, предаде кореспондент на  Радио „Фокус” – Варна . Срокът за приключване на дейностите е до края на месец февруари. В участъците на ремонт движението на превозни средства се регулира с пътни знаци и трябва да се осъществява с повишено внимание. Ограничено е движението на МПС над 10 тона по път І-9 в участъка в участъка Кранево – Варна при км 83 в посока Варна.  \r\nВ Добрич времето е ясно и тихо, температурата на въздуха е около минус 6 градуса. Пътните настилки са сухи. \r\nЖулиета НИКОЛОВА", "date": "2019.02.25", "title": "Добрич: Продължава ремонтът на асфалтова настилка по околовръстния път на града, както и по част от пътя Добрич - Варна"}
{"url": "http://www.focus-news.net/news/2019/02/25/2627560/kardzhali-zaledeni-sa-patishtata-na-mesta-v-oblastta-nastilkite-sa-obraboteni-i-prohodimi.html", "text": "Заледени са пътищата на места в областта, настилките са обработени и проходими. Това съобщиха за  Радио „Фокус“  от Областно пътно управление. Времето е облачно, превалява слаб сняг. Няма мъгли и ветрове. Пътните настилки са опесъчени и обработени. Заледени участъци има в районите на Чал, Даладжа, Мост, Паничково. Температурите са от минус 7 до минус 2 градуса.  \r\nДарина ДЕЕНИЧИНА", "date": "2019.02.25", "title": "Кърджали: Заледени са пътищата на места в областта, настилките са обработени и проходими"}
{"url": "http://www.focus-news.net/news/2019/02/25/2627561/sport-tsitsipas-specheli-turnira-v-marsiliya.html", "text": "Стефанос Циципас спечели втора титла в кариерата си, след като на финала на турнира във турнира във френския град Марсилия се наложи със 7:5, 7:6 над Михаил Кукушкин от Казахстан.  \r\nПобедата в Марсилия ще изкачи Стефанос на рекордното за него 11-о място в световната ранглиста. Тази седмица той ще участва в надпреварата в Дубай, а при достигане до финала ще си гарантира дебют в „Топ 10“ на най-добрите тенисисти. \r\nИ двете титли на Циципас са спечелени на турнири на твърда настилка в зала. Първата беше в Стокхолм в края на миналия сезон.", "date": "2019.02.25", "title": "Спорт: Циципас спечели турнира в Марсилия"}
{"url": "http://www.focus-news.net/news/2019/02/25/2627562/sofiya-v-literaturniya-klub-na-stolichnata-biblioteka-shte-se-provede-sreshta-s-prevodacha-lilyana-tabakova-v-ramkite-na-initsiativata-prevodach-na-mesetsa.html", "text": "От 18.30 часа в Литературния клуб на Столичната библиотека на пл. „Славейков” 4 в поредицата „Преводач на месеца“ ще се проведе среща с преводача Лиляна Табакова. Това съобщиха от пресцентъра на  Столична библиотека . В разговорa с Табакова посетителите ще видят друг представител на семейството на испанистите – младата преводачка Теодора Цанкова, както и литературния и медиен критик, публицист и културен журналист Митко Новков. Входът е свободен, а част от книгите, преведени от Лиляна Табакова, ще бъдат изложени във витрина на втория етаж в Направление „Обслужване на читатели” до края на месец февруари. \r\nЛиляна Табакова е преподавателка по испаноамериканска литература в Катедрата по испанистика и португалистика в Софийския университет „Св. Климент Охридски“. Специализирала е в Куба, Мексико и Испания. Изнасяла е лекции в университетите във Веракрус и Гуадалахара (Мексико), Мурсия, Саламанка и Комплутенсе в Мадрид (Испания) и Скопие (Македония). Авторка е на близо сто статии, публикувани в престижни научни издания в България, Испания, Мексико, САЩ и др., на два учебника (в съавторство) по испански език, а за преводите ѝ от български на испански е удостоена с Офицерски кръст за граждански заслуги на Кралство Испания.", "date": "2019.02.25", "title": "София: В Литературния клуб на Столичната библиотека ще се проведе среща с преводача Лиляна Табакова в рамките на инициативата „Преводач на месеца“"}
{"url": "http://www.focus-news.net/news/2019/02/25/2627563/pernik-narodniyat-predstavitel-ot-gerb-d-r-aleksandar-aleksandrov-organizira-priemen-den-v-breznik.html", "text": "Народният представител от ПП ГЕРБ - Перник д-р Александър Александров организира приемен ден за жители на Брезник и населените места в общината. Това съобщиха от пресцентъра на  ПП ГЕРБ . Приемната ще се проведе от 10.00 часа в читалище „Просвещение 1870“ в град Брезник.", "date": "2019.02.25", "title": "Перник: Народният представител от ГЕРБ д-р Александър Александров организира приемен ден в Брезник"}
{"url": "http://www.focus-news.net/news/2019/02/25/2627564/pregled-na-osnovnite-temi-v-starozagorskiya-pechat.html", "text": "„Тримата българи, загинали в Германия, са от Казанлък“ е водещо заглавие във всекидневника  „Старозагорски новини“ . Трима българи на 19, 28 и 31 години, които загинаха при жестока катастрофа в Германия, са жители на Казанлък. Инцидентът е станал по път B236 (между немските градове Lenhausen и Finnentrop, провинция Северен Рейн - Вестфалия) около 5:40 часа в петък, където са се сблъскали лек автомобил \"Ауди\", шофиран от нашенец, и БМВ, зад чийто волан е бил 59-годишен местен жител. Тримата пътуващи в аудито, което е взето на изплащане, са починали на място, водачът на другата кола е откаран в болницата в изключително тежко състояние. Катастрофата е станала при мокър път и мъгла, българите са пътували към мястото, където работят като дърводелци.  \r\nПасторът на евангелската църква в Казанлък Димитър Банев уточни, че става въпрос за двама братя и техен първи братовчед, които си вадели хляба в Германия от лятото на 2018 година. Зад волана е бил 31-годишният Иван Асенов, на предната седалка е бил брат му Тодор, а на задната - първият им братовчед Демир Върбанов (19 г.).  \r\nВестта за гибелта на тримата покруси казанлъшкия квартал \"Кармен\", където живеят родителите на братята. Само преди седмица при тях се завърнала и бременната съпруга на Иван, коментира пасторът. Тук все още не знаят подробности за трагичния случай, според публикации в немските електронни медии преди удара БМВ-то е изпреварило друга кола, ударът е станал в насрещното платно. Пътят е бил затворен часове наред, в разчистването са участвали множество специализирани автомобили, включително и хеликоптер. Пастор Банев очаква телата да пристигнат в Казанлък през седмицата, с това се ангажирал българин, който имал специализирана транспортна фирма в Германия. И тримата са били с редовни документи. „В края на март откриват реновираната НАОП \"Юрий Гагарин\" „ гласи друго заглавие на страниците на вестника. Основните ремонтни дейности в Националната астрономическа обсерватория \"Юрий Гагарин\" в Стара Загора вече са приключили. Очаква се в следващите дни комисия да оцени свършената от фирмата-изпълнител работа и да издаде необходимите приемо-предавателни протоколи. Това съобщи за медията ни директорът на обсерваторията Алексей Стоев. В момента се извършва почистване на помещенията, като по думите на Стоев реновираната НАОП \"Юрий Гагарин\" ще бъде открита не по-рано от 15 март.  Припомняме, че ремонтът на Старозагорската обсерватория бе част от проекта за цялостна рехабилитация на сградата на ГПЧЕ \"Ромен Ролан\". В рамките на изпълнението му бе подменена дограмата в учебното заведение и бяха приложени редица мерки за енергийна ефективност на сградата. Фирмата-изпълнител извърши и цялостно обновяване на класните стаи и вътрешните пространства в училището. Проектът за ГПЧЕ \"Ромен Ролан\" бе част от мегапроекта за обновяване на образователната инфраструктура в Стара Загора.  \r\nЗа \"Старозагорски новини\" Алексей Стоев обясни, че работата на фирмата-изпълнител в обсерваторията може да бъде оценена като много добра. Той уточни, че има леки забележки, които предстои да бъдат отстранени в следващите дни. \"От наша страна в момента тече активна кампания по подготовка на обсерваторията.\" По повод инцидента, при който в началото на месец януари служители на фирмата-изпълнител подпалиха сандък с гума арабика, директорът на обсерваторията обясни, че сместа не е била ценна, но се е съхранявала в неелектрифицираната част на обсерваторията от времето на предишния пожар през 1994 г. Алексей Стоев коментира и бъдещите планове пред специалистите в НАОП \"Юрий Гагарин\": \"Регистрирали сме център за космически наблюдения и проследявания и искаме да го разположим в частта, в която в момента нямаме електричество. За тази цел трябва да бъде поставена специална електрическа система, за която обаче се нуждаем от отделен проект, тъй като тази задача изисква по-специални инженерни познания. Трябва да изпълним това, за да спазим поетите от нас ангажименти пред партньорите ни от Австрия\", уточни Стоев. НАОП \"Юрий Гагарин\" предвижда за своето откриване да бъде подготвена специална лекция, свързана с миналото на обсерваторията. На нея ще бъдат поканени ученици, журналисти и хора с интереси в астрономията, посочи Алексей Стоев.  \r\n„Еколози плашат Стара Загора с... агресивни норки“ пише още във всекидневника.  Това е поредният опит за саботаж, категорични са от норкофермата край село Маджерито. Нова шумотевица вдигнаха в петък от сдружение КАЖИ, което всячески се опитва да затвори фермата за норки край старозагорското село Маджерито. След като преди две години от екосдружението разпространиха информация, че норките се отглеждат в разрез с европейските изисквания, сега в ход е кампанията им за избягали от фермите животни от \"опасния инвазивен вид\". В пресинформация до медията ни от КАЖИ твърдят, че избягали от фермата норки са се появили в центъра на Стара Загора. \"Вчера (б.р. 21 февруари) в социалните мрежи излезе поредна снимка на норка в центъра на Стара Загора. Дни по-рано други две норки бяха заснети около бензиностанция на няколко километра от областния град. Сигнали за забелязани норки има от почти всички села, близо до фермата за норки край с. Маджерито. Видът американска норка е изключително опасен, неместен хищник, който няма естествен враг в нашата природа. Той е силно инвазивен и застрашава много местни животински видове; птици и риби. Фигурира в топ 100 на най-опасните инвазивни видове за Европа... В стремежа си да се спасят от фермите, животните бягат и често намират благоприятна среда в местните водоеми и селски дворове, където има изобилие от храна... Най-потърпевши са хората от селата Маджерито и Загоре. Там почти няма двор, в който хората да не са виждали норка или да нямат животни, убити от норки. Миналата седмица един от местните сподели, че само през последните месеци е убил 11 норки в двора си\", гласи част от пресинформацията на екосдружението. В нея се съобщава още, че \"за ескалиращия проблем с норките е сезиран и министърът на околната среда Нено Димов\", до който 53 неправителствени организации са изпратили писма с настояването за забрана на \"инвазивния вид\". Кметовете на Загоре и Маджерито Мончо Монев и Грозданка Димова коментираха в петък пред медията ни, че информацията на екосдружението не отговаря на истината. И двамата не скриха, че преди 2 - 3 години действително в селата им е имало сигнал за появили се в дворовете норки и умъртвени пилета, но собственикът на фермата веднага е обезвъзмездил стопаните по тяхно желание - с пари или в натура с живи птици. Но понастоящем нямало проблеми. \"Твърденията, че норките са агресивни, са пълни глупости. Те са безобидни малки животни и изключително плашливи\", заяви кметът на Загоре. Кметицата на Маджерито, в чието землище е фермата, изрази недоумение как животните могат да избягат след направените през последните години инвестиции в норкофермата за оградни съоръжения и изрази съмнение, че е налице манипулация. Директорът на Областна дирекция по безопасност на храните в Стара Загора д-р Дамян Миков в прав текст беше категоричен, че това е невъзможно: \"При наличието на цялата тази система за биосигурност и мерки, които са взети, ми е абсолютно непонятно по какъв начин това може да се случи\". Той уточни, че клетките с животните са в халета, които са с плътни врати, тоест почти херметически затворени помещения. Вътре в халетата има капани. Отделно около халетата има вкопана циментова ограда. \"Тя е права, гладка, червей през нея не може да се промуши, да не говорим за норки. Затова аз нямам обяснение откъде понастоящем в Старозагорско са се появили норки\", допълни д-р Миков.  \r\nТой изрично уточни, че северноамериканските норки, отглеждани във фермата край Маджерито, не са хванати от природата, тоест това е вид, който е селекциониран за добив на кожи, отглежда се и се развъжда изкуствено поколение в клетки, съобразно всички стандарти за хуманно отношение на животните. \"А що се отнася до лансираната версия на екосдружението за опасността от норките, буквално останах с впечатление, че Дракула от Румъния се е съживил и е дошъл да пие кръвта ни\", метафорично определи д-р Миков. Според него истинската причина е предстоящото приемане на Наредбата за условията за отглеждане на космат и пернат дивеч, която се отнася не само до норките, но и до отглеждането на всякакъв вид диви животни за продукция.  \r\n\"В създадената за целта комисия се опитваме да въведем максимално строги правила, но всевъзможните екоорганизации, които участват в нея, действат буквално по сталинистки - има норка - има проблем. Няма норка - няма проблем\", определи д-р Миков. Той припомни, че в цяла Европа се отглеждат норки във ферми, както в тази край Маджерито, но екоорганизациите у нас дори не осъзнават какъв проблем причиняват с позицията си за българската икономика. \"В случая става дума за работни места, направени инвестиции и понижаване на себестойността на предлаган на пазара продукт, тъй като норките се хранят с биологичните отпадъци от закланите в птицекланиците птици\", заключи д-р Миков.  \r\nКъм казаното от него можем само да допълним, че починът на действие на екосдруженията, които се опитват да затворят фермите за норки, по нищо не се различава от действията на екоорганизациите, които се опитват за затворят въглищните ТЕЦ-ове и комплекс \"Марица изток\". Схемата за действие е една и съща - те не се съобразяват нито с експерти, нито с институции. Просто си имат цел, която следват безпрекословно и манипулативно. И неслучайно за тях един минен експерт беше казал - те работят в защита на небългарски интереси.", "date": "2019.02.25", "title": "Преглед на основните теми в старозагорския печат"}
{"url": "http://www.focus-news.net/news/2019/02/25/2627549/tass-sotsialistite-v-moldova-zapazvat-liderstvoto-sled-prebroyavane-na-97-ot-byuletinite.html", "text": "Опозиционната Партия на социалистите в Република Молдова, която се застъпва за възстановяване на отношенията с Русия, води на парламентарните избори с резултат от 31,41%. Такива предварителни резултати от гласуването бяха публикувани от Централната избирателна комисия след преброяването на 97% от бюлетините, съобщава агенция  TACC . \r\nПроевропейският опозиционен блок „Сега“ получава 26,03%. На трето място е управляващата Демократична партия на Молдова (24,03%). Партия „Шор“ на бизнесмена и кмет на Орхей Илан Шор е на четвърто място с резултат 8,48%. Останалите партии не преодоляват избирателната бариера от 6%. Превод и редакция : Калоян Пенков", "date": "2019.02.25", "title": "ТАСС: Социалистите в Молдова запазват лидерството след преброяване на 97% от бюлетините"}
{"url": "http://www.focus-news.net/news/2019/02/25/2627565/haskovo-narodniyat-predstavitel-ot-gerb-haskovo-evgeniya-angelova-organizira-priemna-v-harmanli.html", "text": "Народният представител от ГЕРБ Хасково Евгения Ангелова организира приемна в Харманли. Това съобщиха от  пресцентъра на ГЕРБ.  Срещата на хасковския депутат с жителите на община Харманли ще се проведе в понеделник, 25 февруари, от 10.00 часа в офиса на ПП ГЕРБ Харманли. Това е поредната среща на Евгения Ангелова с хората от област Хасково. На приемните в Хасково и Димитровград бяха поставени редица важни за общините проблеми, с чието разрешаване се ангажира Евгения Ангелова. Предстои приемната да продължи по всички общински центрове в региона.", "date": "2019.02.25", "title": "Хасково: Народният представител от ГЕРБ Хасково Евгения Ангелова организира приемна в Харманли"}
{"url": "http://www.focus-news.net/news/2019/02/25/2627568/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-zaradi-propadane-na-patnoto-platno.html", "text": "Настилките в града са предимно мокри, обработени и проходими при зимни условия. На места има заледени участъци и органите на реда съветват водачите да са внимателни. Времето е облачно, без валежи и намалена видимост, предаде репортер на  Радио „Фокус“ – Велико Търново . Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. В едната лента се осъществява движението в участък от ул. „Климент Охридски“ заради свлачище. В отсечката под крепостта \"Царевец\" трафикът се пренасочва в едното платно със светофар. Интензивно е движението и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално към този час.  \r\nДвижението по главните и второстепенни пътища в региона е интензивно. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. \r\nЛуиза ТРАНЧЕВА", "date": "2019.02.25", "title": "Велико Търново: В едната лента се осъществява движението в участък от пътя между Твърдица и Елена заради пропадане на пътното платно"}
{"url": "http://www.focus-news.net/news/2019/02/25/2627566/umbalsm-n-i-pirogov-nyama-opasnost-za-zhivota-na-mazha-postradal-sled-sbivane-v-kvartal-triagalnika.html", "text": "Няма опасност за живота на мъжа, който е с прободна рана в корема след сбиване в квартал „Триъгълника“. Това съобщи за  Агенция „Фокус“  говорителят на УМБАЛСМ „Н. И. Пирогов“ Мария Пойразова. В момента 30-годишният мъж настанен в Хирургия.  „Фокус“ припомня , че сигналът за сбиване в квартал „Триъгълника“ е подаден около 21.18 часа на 24 февруари. Заради конфликта 30-годишен мъж е намушкан в корема. Вследствие на инцидента е пострадал още един човек на 68 години, който е с черепно-мозъчна травма и е откаран във ВМА. \r\nТеодора ПАТРОНОВА", "date": "2019.02.25", "title": "УМБАЛСМ „Н. И. Пирогов“: Няма опасност за живота на мъжа, пострадал след сбиване в квартал „Триъгълника“"}
{"url": "http://www.focus-news.net/news/2019/02/25/2627569/gabrovo-po-usoynite-i-planinski-rayoni-ima-zaledeni-uchastatsi-nastilkite-sa-obraboteni-i-prohodimi-pri-zimni-usloviya.html", "text": "Пропаднал участък затруднява движението по пътя между Габрово и връх Шипка. Водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно управление – Габрово съобщиха за  Радио „Фокус“ – Велико Търново , че пътната настилка в прохода е частично мокра, обработена и проходима при зимни условия. Там остава в сила забраната за товарни автомобили над 12 тона. Времето е предимно облачно, без валежи. В района на котловините и около водните басейни видимостта е намалена. По усойните и планински райони има заледени участъци. Настилките са обработени и проходими при зимни условия. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.25", "title": "Габрово: По усойните и планински райони има заледени участъци, настилките са обработени и проходими при зимни условия"}
{"url": "http://www.focus-news.net/news/2019/02/25/2627573/veliko-tarnovo-v-grada-zapochva-nova-kampaniya-za-sabirane-na-opasni-bitovi-otpadatsi.html", "text": "Община Велико Търново и фирма „Балбок инженеринг“ отново организират кампания за събиране на опасни битови отпадъци от домакинствата. Това съобщиха от пресцентъра на  Общината . За целта ще бъдат разкрити два мобилни пункта. Първият ще бъде локализиран на паркинга до пазара в кв. „Бузлуджа“ и ще работи на 25 февруари. Вторият пункт ще бъде отворен на 26 февруари и ще бъде разположен на паркинга на ул. „Симеон Велики“, срещу мол „Велико Търново“. Във всеки от двата дни пунктовете ще работят от 10.00 ч. до 16.00 ч. \r\nВсеки желаещ може да се включи в кампанията и да предаде следните видове отпадъци: \r\n- лекарства с изтекъл срок на годност, замърсени опаковки, живачни термометри, флуоресцентни тръби, почистващи препарати, дезинфектанти, химикали, пестициди, масла и лепила; \r\n- излязло от употреба електрическо и електронно оборудване; \r\n- негодни за употреба батерии и акумулатори; \r\n- излезли от употреба гуми. \r\nОбщина Велико Търново апелира към жителите на града да се включат в кампанията и както досега, отново да покажат високо ниво на екологична култура и отговорност. \r\nПовече информация може да бъде получена в общинския отдел „Околна среда“ - на тел. 062/619 502, 062/619 552.", "date": "2019.02.25", "title": "Велико Търново: В града започва нова кампания за събиране на опасни битови отпадъци"}
{"url": "http://www.focus-news.net/news/2019/02/25/2627570/burgas-v-grada-shte-se-provede-vtoroto-izdanie-na-diskusiyata-narkotitsite-risk-za-badeshteto.html", "text": "В града ще се проведе второто издание на дискусията „Наркотиците-риск за бъдещето“. Инициативата на народните представители от ГЕРБ - Бургас продължава със среща в широк формат в Морско казино - Бургас от 17.00 часа. Това съобщиха от пресцентъра на  ПП ГЕРБ . \r\nТози път фокусът на форума е насочен към родителите и техните деца, които живеят в динамична среда и често се сблъскват с темата за наркотичните вещества и тяхното вредно влияние.  \r\nВ дискусията ще участват представители на Областна управа - Бургас, Община Бургас, прокуратурата, учебни заведения в града, представители на ОДМВР - Бургас, специалисти от Център за психично здраве, Общински съвет по наркотичните вещества и др. Сред акцентите в програмата са ролята на семейството и родителите за справянето със зависимост, рискове в употребата на анаболни стероиди и др.", "date": "2019.02.25", "title": "Бургас: В града ще се проведе второто издание на дискусията „Наркотиците-риск за бъдещето“"}
{"url": "http://www.focus-news.net/news/2019/02/25/2627571/pazardzhik-po-usoynite-i-planinski-rayoni-na-oblastta-ima-zaledeni-i-zasnezheni-uchastatsi-izvarsheni-sa-obrabotki.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места в областта са мокри, по усойните и планински райони има заледени и заснежени участъци. Извършени са обработки. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.25", "title": "Пазарджик: По усойните и планински райони на областта има заледени и заснежени участъци, извършени са обработки"}
{"url": "http://www.focus-news.net/news/2019/02/25/2627572/ruse-narodnite-predstaviteli-ot-gerb-organizirat-priemna-za-grazhdani.html", "text": "Народните представители от ГЕРБ в 19-и МИР – Русе Пламен Нунев, Светлана Ангелова и Андриан Райков ще имат приемна за граждани, която ще се състои от 11.00 часа в централния офис на партията в търговски комплекс „Родина“ на ул. „Чипровци” 2. Това съобщиха от пресцентъра на  ПП ГЕРБ . Записванията стават на място в търговски комплекс \"Родина\", ет. 2, както и на тел. 082/82 52 64. Приемните на народните представители в областта се провеждат всеки понеделник, като срещите с граждани се случват дори те да не са обявени официално. Заедно с тях участват и общински съветници от ГЕРБ в Русе.", "date": "2019.02.25", "title": "Русе: Народните представители от ГЕРБ организират приемна за граждани"}
{"url": "http://www.focus-news.net/news/2019/02/25/2627574/plovdiv-zasnezheni-sa-patnite-nastilki-v-rayona-na-laki-studenets-izvarsheno-e-opesachavane.html", "text": "Заснежени са пътните настилки в района на Лъки - Студенец, извършено е опесъчаване. Пътищата в областта са проходими при зимни условия. Това съобщи за  Радио „Фокус“ - Пловдив  дежурният в Областно пътно управление. Снежната покривка там е 1 - 2 см. Времето е облачно и тихо. Температурите на въздуха са от минус 11 до минус 2 градуса. Няма валежи от дъжд или сняг. Няколко ограничения за движение на моторни превозни средства са въведени в областта. Забранено е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Ограничено е движението за моторни превозни средства над 5 тона в района на км 6 по пътя Плодовитово - Първомай поради намален габарит на пътното платно на стоманен мост на река Марица. Обходният маршрут е по път Стара Загора-Поповица и път І-8 София - Пловдив - Свиленград. Проходът Троян - Кърнаре остава затворен за движение на всички моторни превозни средства. Опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. \r\nОт днес се променя маршрутът на градските автобуси №10 и 15 в Пловдив заради полагане на топлопровод. Временната организация по безопасност на движението ще продължи до 18 март, на кръстовището на бул. „Свобода“ с ул. „Владивосток“. Промените касаят само маршрута на двете автобусни линии, като движението на останалите моторни превозни средства няма да бъде спирано. \r\nМария РУСЕВА", "date": "2019.02.25", "title": "Пловдив: Заснежени са пътните настилки в района на Лъки - Студенец, извършено е опесъчаване"}
{"url": "http://www.focus-news.net/news/2019/02/25/2627579/smolyan-ostava-ogranicheno-dvizhenieto-za-tovarni-avtomobili-nad-12-tona-s-remarketa-i-poluremarketa-prez-prohoda-prevala.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а температурите са отрицателни. Слаб сняг превалява по високите части в областта, но няма новообразувана снежна покривка. Пътните настилки са мокри, заснежени и заледени на места, но са почистени и обработени. През нощта по републиканската пътна мрежа са работили 54 машини. Няма регистрирани инциденти в пътищата в областта \r\nОстава ограничено движението за товарни автомобили над 12 тона с ремаркета и полуремаркета през прохода „Превала“. През останалите проходи няма ограничения, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. \r\nПовишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри, а по второстепенните улици заснежени.  Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.25", "title": "Смолян: Остава ограничено движението за товарни автомобили над 12 тона с ремаркета и полуремаркета през прохода „Превала“"}
{"url": "http://www.focus-news.net/news/2019/02/25/2627577/shumen-varbishki-prohod-ostava-zatvoren-za-vsichki-vidove-patni-prevozni-sredstva.html", "text": "Пътните настилки в област Шумен са предимно сухи, частично мокрите участъци са обработени. Това съобщи за  Радио „Фокус“ - Шумен  дежурният в Областното пътно управление. Влажни са пътищата в района на Никола Козлево, Радко Димитриево, Хитрино, Ришки проход. Движението се извършва при зимни условия. Няма затворени или ограничени пътни участъци. Времето е облачно, без валежи и вятър. Температурата на въздуха е от минус 7 до минус 5 градуса. Ришки проход е отворен. Върбишки проход остава затворен за всички видове пътни превозни средства. \r\nИвелина ИВАНОВА", "date": "2019.02.25", "title": "Шумен: Върбишки проход остава затворен за всички видове пътни превозни средства"}
{"url": "http://www.focus-news.net/news/2019/02/25/2627580/blagoevgrad-initsiativata-rabotilnitsa-na-baba-marta-shte-se-provede-v-gradskata-hudozhestvena-galeriya.html", "text": "За поредна година чрез инициативата „Работилница на Баба Марта“ децата от града ще покажат своите умения. Това съобщиха от пресцентъра на  Общината . До 28 февруари в Градската художествена галерия деца от различни детски градини и учебни заведения ще изпитат въображението си при изработката на традиционни мартеници. В рамките на инициативата те ще се запознаят с историята на мартеницата, със символиката на червения и белия цвят, както и с традициите, свързани с Баба Марта. Те ще творят в присъствието и с помощта на преподаватели от Център за личностно и творческо развитие на децата на Благоевград. Работилницата ще бъде отворена от 09.00 часа до 17.00 часа.", "date": "2019.02.25", "title": "Благоевград: Инициативата „Работилница на Баба Марта“ ще се проведе в Градската художествена галерия"}
{"url": "http://www.focus-news.net/news/2019/02/25/2627578/ombudsmanat-maya-manolova-organizira-vtora-sreshta-za-mrasniya-vazduh.html", "text": "Омбудсманът Мая Манолова организира от 14.00 часа в институцията втора среща за мръсния въздух. Това съобщиха от  пресофиса на омбудсмана . На 24 януари т.г., бе проведена първата тематична среща на граждани с отговорните институции и бе поет ангажимент след месец да бъде отчетено какви мерки и действия са предприети и какви са конкретните резултати от тях за преодоляване на замърсяването с фини прахови частици и за подобряване качеството на атмосферния въздух.  \r\nПовод за свикване на форума станаха десетките жалби на граждани от цялата страна, сред които най-голям брой от жители на столицата – от кв. „Красна поляна“, кв. „Овча купел“, кв. „Западен парк“, район „Надежда“. Хората поискаха институциите да поемат ясни ангажименти за справяне с наднорменото замърсяване на въздуха.  \r\nВ срещата са поканени да участват всички отговорни по проблема институции – Столична община, министерствата на околната среда и водите, на здравеопазването, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Химикотехнологичен и металургичен университет, Държавна агенция за метрологичен и технически надзор, заинтересовани граждани и неправителствени организации.", "date": "2019.02.25", "title": "Омбудсманът Мая Манолова организира втора среща за мръсния въздух"}
{"url": "http://www.focus-news.net/news/2019/02/25/2627576/burgas-zaledeni-sa-patnite-nastilki-na-mesta-v-oblastta-izvarsheno-e-opesachavane.html", "text": "Заледени са пътните настилки на места в областта, извършено е опесъчаване. Това съобщиха за  Радио „Фокус“ - Бургас  от Областното пътно управление. Няма затворени проходи и пътни участъци, видимостта е нормална. Температурите на въздуха в областта са от минус 8° до минус 2°. Ограничено е движението на тежкотоварни автомобили над 12 т по пътя Бургас – Царево при км 14+882. Движението се регулира от пътни знаци, а обходният маршрут е по общинския път Черноморец – Созопол. Ограничено е движението за автомобили над 10 тона по пътя Варовник – Вълчаново ханче от км 22+400 до 39+300 поради стесняване на пътното платно. Същото ограничение важи за пътя Черница – Сунгурларе – Чубра. Натоварен е трафикът по отсечката Бургас – кв. „Банево“, по пътя Бургас – кв. „Сарафово“, както и по път Бургас – Созопол в района на Военноморска база - Бургас край село Атия.  \r\nИнтензивно е движението на моторни превозни средства по основните бургаски улици и булеварди. По-натоварен е трафикът на кръгово кръстовище „Трапезица“, пред Окръжна болница, по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в комплекс „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. Натоварено е движението и по входно-изходните пътни артерии на града. \r\nДеница ДИМИТРОВА", "date": "2019.02.25", "title": "Бургас: Заледени са пътните настилки на места в областта, извършено е опесъчаване"}
{"url": "http://www.focus-news.net/news/2019/02/25/2627575/blagoevgrad-kontsert-na-margarita-hranova-i-orlin-goranov-shte-se-sastoi-v-zala-peyo-yavorov.html", "text": "Съвместна продукция с Маргарита Хранова, Орлин Горанов и децата на Благоевград ще бъде представена на сцена в Благоевград. Това съобщиха от пресцентъра на  Общината . Събитието ще се проведе в зала „Пейо Яворов“ от 19.00 часа. Концертът преминава под мотото „Обичам българската музика“ и ще представи едни от вечните български хитове на музикалните легенди Маргарита Хранова и Орлин Горанов. Ще бъдат изпети още и любими филмови песни за жителите и гостите на Благоевград, за почитателите на златните хитове.  \r\nУчастие в представлението ще вземат още и вокално студио „Фа диез“ и ученици от НХГ „Св. св. Кирил и Методий“ с ръководител Христина Палева. На сцената ще се качи и оркестърът на Държавна опера - Бургас с диригент Левон Манукян. Идеята, сценарият и мултимедията са по идея на Юлия Манукян. На пианото ще застане Ивелин Дуков, а ударните са за Даниел Желев.", "date": "2019.02.25", "title": "Благоевград: Концерт на Маргарита Хранова и Орлин Горанов ще се състои в зала „Пейо Яворов“"}
{"url": "http://www.focus-news.net/news/2019/02/25/2627583/burgas-v-doma-na-neftohimika-shte-se-provede-avtorskoto-izlozhenie-na-rachno-izraboteni-martenitsi-ot-estestveni-materiali-balgarskata-baba-marta.html", "text": "За шести пореден път във фоайето на Културен дом на нефтохимика ще се проведе Авторското изложение на ръчно изработени мартеници от естествени материали „Българската Баба Марта“. Това съобщиха от пресцентъра на  Община Бургас . То ще стартира от 11.00 часа на 25 февруари 2019 г. с откриване по стар български обичай, с хляб и вино. В изложението участват творци от региона и страната, сред които и хора в неравностойно положение, като тяхното участие е благотворително. Всяка мартеница е направена с много старание и любов, наречена за здраве и просперитет. Авторите са вплели в нея традицията и са изразили личното си виждане. На 01 март от 10.00 часа на събитието ще присъства и Баба Марта, която лично ще върже мартенички на присъстващите и ще нарича за здраве. Не пропускайте да доведете и децата си, за да се насладят истински на празника, призовават организаторите на изложението.", "date": "2019.02.25", "title": "Бургас: В Дома на нефтохимика ще се проведе Авторското изложение на ръчно изработени мартеници от естествени материали „Българската Баба Марта“"}
{"url": "http://www.focus-news.net/news/2019/02/25/2627582/kardzhali-mobilni-ekipi-ot-sluzhiteli-na-teritorialna-kriminalna-i-ikonomicheska-politsiya-shte-posetyat-16-malki-naseleni-mesta-na-teritoriyata-na-obshtinata.html", "text": "Мобилни екипи от служители на Териториална, Криминална и Икономическа полиция ще посетят 16 малки населени места на територията на община Кърджали. Това съобщиха от пресцентъра на  РПУ - Кърджали . Посещенията са за получаване на информация, свързана със състоянието на обществения ред и противодействието на престъпността.  \r\nНа 26 февруари полицейският екип ще бъде в 10.00 часа в Мост, след това ще посети селата Черешица, Звиница, Крин и Добриново. В 11 часа полицаите ще пристигнат в Перперек, откъдето ще посетят селата Калоянци, Сватбаре и Гняздово.  \r\nСлужителите на реда ще се информират от кметствата, с цел подобряване на обществения ред, за сигнали за нарушения на Закона за движение по пътищата, извършени престъпления и сигнали, които налагат действия на други институции. \r\nНа 28 февруари ще бъде посетено село Чифлик в 10.00 часа, след това Мургово, Висока поляна и Мъдрец. В Глухар екипът ще бъде в 13.00 часа, от където ще отпътува за Пепелище и Вишеград.", "date": "2019.02.25", "title": "Кърджали: Мобилни екипи от служители на Териториална, Криминална и Икономическа полиция ще посетят 16 малки населени места на територията на общината"}
{"url": "http://www.focus-news.net/news/2019/02/25/2627581/aleksi-stratiev-ekspert-po-patna-bezopasnost-pravilni-korektsii-v-segashniya-proektozakon-za-dvizhenie-po-patishtata-shte-go-napravyat-mnogo-po-stabilen-ot-sega-deystvashtiya.html", "text": "Корекция в сегашния проектозакон за движение по пътищата ще го направи много по-стабилен от сега действащия. Това каза в сутрешния блок „Добро утро, България“ на  Радио „Фокус“  експертът по пътна безопасност и бивш директор на КАТ Алекси Стратиев. По думите му последните предложения, касаещи новите шофьори, не са възможно най-добрите, като опитът на други страни показва по-различен подход. Идеята новите водачи да шофират с придружител първите шест месец също поставя много въпроси, като липсват ясни критерии за придружителя, обясни той. „Видно от това предложение е, че всеки един пътник би могъл да бъде наименуван придружител на младия водач, което не мисля, че е смислено и не носи полза за допълнителното дообучаване на младия водач. Нещата трябва да са визирани, този придружител да бъде съвсем конкретен човек, а не всеки, който се вози и отговаря на необходимите изисквания. Действително като придружител може да бъде всеки, който въобще не е управлявал автомобил с течение на години, но има свидетелство за управление, тоест баби и дядовци и т.н, които не управляват и нямат този опит, който е необходим, за да бъдеш от този тип придружители“, поясни той.  Алекси Стратиев добави още, че трябва да се обърне внимание и на компетентността на изпитващите на шофьорски изпит и както е по Европейски стандарт тези лица да бъдат контролирани от държавни органи. Бившият директор на КАТ каза още, че вечният конфликт между велосипедисти, пешеходци и шофьори трябва да бъде решен с взаимен компромис и с налагането на по-големи санкции срещу незаконно пресичане. \r\nВиктория МЕСРОБОВИЧ-КУВЕНДЖИЕВА", "date": "2019.02.25", "title": "Алекси Стратиев, експерт по пътна безопасност: Правилни корекции в сегашния проектозакон за движение по пътищата ще го направят много по-стабилен от сега действащия"}
{"url": "http://www.focus-news.net/news/2019/02/25/2627587/targovishte-mokri-sa-patishtata-v-antonovo-i-omurtag-izvarsheni-sa-obrabotki-na-patnite-nastilki.html", "text": "Пътищата в района на Търговище и Попово са сухи, мокри в района на Антоново и Омуртаг. Това съобщи за  Радио „Фокус“ - Шумен  дежурният в Областното пътно управление - Търговище. 10 машини са извършвали почистване и обработка на настилките. Котленският проход е отворен за движение, при мокри пътни настилки. Температурата на въздуха е от минус 8 до минус 6 градуса. Движението се извършва при зимни условия. \r\nИвелина ИВАНОВА", "date": "2019.02.25", "title": "Търговище: Мокри са пътищата в Антоново и Омуртаг, извършени са обработки на пътните настилки"}
{"url": "http://www.focus-news.net/news/2019/02/25/2627588/pazardzhik-okrazhniyat-sad-shte-gleda-deloto-sreshtu-mazh-obvinen-za-zakana-za-ubiystvo.html", "text": "Окръжният съд ще гледа дело за закана за убийство, съобщиха от пресцентъра на  Съда в Пазарджик . Делото е образувано по въззивна жалба на мъж срещу присъда на Районен съд – Пазарджик, с която подсъдимият е признат за виновен в това, че на 13 септември 2016 г. в  Пазарджик се е заканил с убийство на две лица. Осъден е на пробация за срок от 6 месеца. Началото на съдебното заседание е в 10.45 часа, съдия-докладчик е Коста Стоянов.", "date": "2019.02.25", "title": "Пазарджик: Окръжният съд ще гледа делото срещу мъж, обвинен за закана за убийство"}
{"url": "http://www.focus-news.net/news/2019/02/25/2627590/razgrad-mokri-sa-patishtata-po-usoynite-mesta-v-oblastta-nastilkite-sa-obraboteni.html", "text": "Пътищата в област Разград са преобладаващо сухи, мокри участъци има по усойните места. Това съобщи за  Радио „Фокус“ - Шумен  дежурният в Областното пътно управление. Настилките са обработени. Движението се извършва при зимни условия. Няма информация за пътни произшествия през нощта. Температурата на въздуха  от минус 7 до минус 5 градуса. \r\nИвелина ИВАНОВА", "date": "2019.02.25", "title": "Разград: Мокри са пътищата по усойните места в областта, настилките са обработени"}
{"url": "http://www.focus-news.net/news/2019/02/25/2627592/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.25", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/25/2627589/mvr-edin-chovek-e-zaginal-a-7-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 7 са ранени при 5 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 27 леки и 1 тежък пътни инцидента, при които има един пострадал. През изминалото денонощие е получена информация за един допълнително починал участник в ПТП, настъпило на 23 февруари на територията на СДВР. От началото на годината са станали 776 пътнотранспортни произшествия, при които са загинали 63 души, а 970 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (74) през същия период на 2018 г. се отчитат 11 по-малко загинали участници в движението по пътищата през 2019 г.", "date": "2019.02.25", "title": "МВР: Един човек е загинал, а 7 са ранени при катастрофи в страната през изминалото денонощие"}
{"url": "http://www.focus-news.net/news/2019/02/25/2627586/tsvetozar-tomov-tsik-izbori-ne-se-pechelyat-s-manipulatsii-podobni-vnusheniya-sa-opasno-zaigravane-s-predrazsadatsite.html", "text": "Изборните проблеми на България не са свързани с технологията на гласуване, евентуалните манипулации не могат да повлияят съществено на изборния резултат. Това каза говорителят на ЦИК Цветозар Томов в предаването  „Преди всички“  на  БНР . Той направи анализ на предизборната подготовка в атмосфера на законодателни промени и смяна на състава на Комисията. \r\n„Машинното гласуване ще реши едни проблеми. Важното е да не допуснем гаф, ако системите за сигурност са пробити. От друга страна, ще се подобри точността на преброяване. Но проблемите с купения и с корпоративен вот, с ниската активност и с недобрата информираност, не са свързани с технологията“, подчерта Томов. \r\n„Всички знаем, че мандатът на членовете на ЦИК изтича и това не означава, че тя е прекъснала работа. Надявам се, че смяната ще стане гладко. Беше добре въпросът със смяната на мандата да бъде разгледан малко по-рано, за да могат новите членове да разполагат с малко повече време за адаптация“, отбеляза говорителят на ЦИК. \r\nЦветозар Томов допълни, че евроизборите са относително най-лекият вид от гледна точка на технология и организация. Но по-големият проблем са законовите промени по отношение на задълженията на комисията, особено по отношение на машинното гласуване. \r\n„Тече съвсем нормална подготовка за изборите, но тя е основана на действащото законодателство. В момента изискването е за 12 500 устройства за машинно гласуване. Три месеца преди изборите всичко може да бъде направено, но няма време за пилеене. Има някои въпроси, които предстои да бъдат решени. При всички положения месец март е решаващ да се намери изпълнител на поръчката, за да може спокойно да се организира логистиката за машинното гласуване до изборите. Отдавна знаем кога са изборите за ЕП, трябва да успеем, но трябва да има и пълна законодателна яснота“, подчерта Томов. \r\n„Както в повечето страни и у нас се правят опити за изборни манипулации. Като социолог ще кажа, че поне 95% са свободно упражняване на вот. Избори не се печелят с манипулации. Всички избори у нас съответстват на вота на гражданите. Това не означава, че не трябва да се борим с манипулациите. Този проблем е свързан с политическата култура и начина, по който взаимодействат институциите“, допълни Цветозар Томов. \r\n„Дали ще има или няма да има преференции също не е фактор за честността на изборите. Според мен правилно сме предпочели пропорционалното гласуване“, каза още социологът. \r\nТомов изрази също мнение, че не бива изборното законодателство непрекъснато да се променя. \r\n„Няма у нас два последователни избора, проведени при едно и също изборно законодателство. Внушаването на недоверие в честността на изборите е опасно заиграване с предразсъдъците на хората, отвратителна предизборна практика. При всички нарушения повече от 2-3 мандата на парламентарни избори не биха били изместени, а на евроизбори е сигурно, че ще отидат в Брюксел тези, които българите наистина изберат“. \r\nЦветозар Томов направи уговорката, че на много от въпросите отговаря като гражданин и като социолог, а не като говорител на ЦИК.", "date": "2019.02.25", "title": "Цветозар Томов, ЦИК: Избори не се печелят с манипулации, подобни внушения са опасно заиграване с предразсъдъците"}
{"url": "http://www.focus-news.net/news/2019/02/25/2627567/nezavisen-makedoniya-nyama-reshenie-za-imuniteta-na-trayko-velyanovski-zasedanieto-na-parlamenta-be-prekasnato.html", "text": "Една минута след полунощ местно време (след 1:00 часа българско време), когато трябваше да се проведе гласуването за лишаване от имунитет на депутата от ВМРО-ДПМНЕ и бивш председател на Събранието в Скопие Трайко Веляновски, настоящият председател на законодателния орган Талат Джафери прекъсна заседанието, като поясни, че допълнително ще информира народните представители за продължаването му, съобщава електронното издание на македонския вестник  „Независен“ . \r\nСпоред редакцията развитието на ситуацията поставя под съмнение дали изобщо ще се стигне до разглеждането на искането на Наказателния съд за отнемане на имунитета на Веляновски, за да бъде задържан като заподозрян за щурма в македонския парламент от 27 април 2017 г. \r\nПо-рано беше съобщено, че решението трябва да бъде взето до полунощ в неделя, съгласно сроковете, предвидени в Процедурния правилник. Въпреки че в началото на сесията, след 21:00 часа, за вота бяха осигурени 63 гласа, изслушването премина в напрегната обстановка. Комисията по мандатно-имунитетните въпроси не прие препоръка „за“ или „против“ искането на съда за задържане на бившия председател на македонския парламент.  \r\nДжафери прекъсна сесията след кратка пауза, обявена по настояване на координатора на ВМРО-ДПМНЕ Никола Мицевски. След възобновяването й сесията продължи само няколко минути в атмосфера на надвиквания, пояснява изданието.  Тереза Герова", "date": "2019.02.25", "title": "„Независен“ (Македония): Няма решение за имунитета на Трайко Веляновски, заседанието на парламента бе прекъснато"}
{"url": "http://www.focus-news.net/news/2019/02/25/2627591/ombudsmanat-maya-manolova-balansat-mezhdu-banki-i-monopolni-druzhestva-i-tehnite-klienti-e-narushen-v-polza-na-parvite.html", "text": "Балансът между банки и монополни дружества и техните клиенти е нарушен в полза на първите. Това каза омбудсамнът на Р България Мая Манолова в предаването „Здравей, България“ по Нова телевизия. От началото на януари има наказателна процедура срещу България заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде на страната ни двумесечен срок за справяне с проблема. \r\n„Процедурата започна през 2015г. Тя е по жалба на граждани и неправителствени организации относно това, че българското законодателство не съответства на европейското и по-точно на директивата за неравноправните търговски клаузи, която беше приета през 2013г. България вече трябваше да даде отговор на зададените от ЕК въпроси по тази процедура. ЕК обаче е приела отговорът на България за незадоволителен. Именно затова в края на месец януари започна наказателна процедура – дадоха двумесечен срок за предприемане на действия от страна на българските институции за съответен адекватен отговор. След това България ще бъде дадена на съда в Люксембург за нарушаване на европейското законодателство”, коментира омбудсманът Мая Манолова. \r\nПо думите ѝ монополни дружества, бързи кредити, колекторски фирми, мобилни оператори и финансови институции са в привилегировано положение по отношение на техните клиенти. „Балансът между банки и монополни дружества и техните клиенти е нарушен в полза на банките  и монополните дружества”, коментира още очбудсманът. \r\nТя организира обществено обсъждане на тема: „Защита от неравноправни клаузи и свръхправомощията на банките”, което ще се състои днес. На форума общественият защитник ще представи законопроект за ограничаване свръхправомощията на банките с промени в Гражданския процесуален кодекс. Целта на дискусията е да бъде обсъдена промяна в нормативната уредба, която да осигури защита на потребителите, в това число на финансови услуги, предоставяни от банки и други кредитни институции, при снабдяването им с изпълнителен лист по реда на заповедно производство, както и защита от неравноправни клаузи.", "date": "2019.02.25", "title": "Омбудсманът Мая Манолова: Балансът между банки и монополни дружества и техните клиенти е нарушен в полза на първите"}
{"url": "http://www.focus-news.net/news/2019/02/25/2627595/prof-boyan-durankev-ikonomist-vaprosat-e-ne-koga-shte-vlezem-a-koga-shte-uspeem-da-izlezem-ot-chakalnyata-na-evrozonata.html", "text": "Въпросът е не кога ще влезем, а кога ще успеем да излезем от „чакалнята“ на еврозоната. Това каза в сутрешния блок „Добро утро, България“ на  Радио „Фокус“  икономистът проф. Боян Дуранкев. По думите му юли 2021 година е най-оптимистичният срок за приемането ни в отбора на единната валута, но има много ясни и неясни критерии, които могат да спънат България по пътя й. „Това от 2018г., което беше прието като неразписно условие е изискването за едновременно включване в рамковия съюз. В момента продължава мониторинга на нашата банкова система, нямаме особени за сега притеснения. 2019г.-2020г. вероятно болшинството от българските банки ще прескочат и този критерии, подчертавам болшинството. Не е вярно, както беше казано от най-високо равнище, че в еврозоната и чакалнята няма банкрутиране на банки. Напротив, има го, но ние трябва да разрешим някои базисни проблеми с върховенството на закона и финансовия надзор, и най вече с това, по какъв начин банките печелят с такси или с инвестиции“, поясни той. Проф. Боян Дуранкев коментира още, че излизането ни от чакалнята на еврозоната ще зависи и от редица фактори на променящата се Европа. Всяко излизане от Общността, без значение, че Великобритания не е член на еврозоната, означава разкъсване на икономическите отношения, а това води до криза в централноевропейските страни, което ще удари и страните от Източна Европа. България трябва да има резервен вариант в случай на икономическа криза в европейската общност, каза още икономистът.  \r\nВиктория МЕСРОБОВИЧ-КУВЕНДЖИЕВА", "date": "2019.02.25", "title": "Проф. Боян Дуранкев, икономист: Въпросът е не кога ще влезем, а кога ще успеем да излезем от „чакалнята“ на еврозоната"}
{"url": "http://www.focus-news.net/news/2019/02/25/2627596/vidin-prohodimi-pri-zimni-usloviya-sa-patishtata-v-oblastta-izvarsheni-sa-obrabotki-protiv-zaledyavane.html", "text": "Проходими при зимни условия са пътищата в областта. Това съобщиха за  Радио „Фокус“ – Видин  от Областно пътно управление. Пътните настилки са сухи, на места има заледени участъци, които са обработени. Трафикът е натоварен по главен път Е-79 в посока ГКПП „Дунав мост 2“, движат се предимно тежкотоварни автомобили. Най-много автомобили се движат в участъка между Видин и Дунавци. Към останалите два гранични пункта в областта - „Връшка чука“ и „Брегово“ трафикът се осъществява нормално.  \r\nВъв Видин повече автомобили се движат в централната градска част, по бул. „Панония“ и на входно-изходните артерии на града. \r\nАнна ЛОЗАНОВА", "date": "2019.02.25", "title": "Видин: Проходими при зимни условия са пътищата в областта, извършени са обработки против заледяване"}
{"url": "http://www.focus-news.net/news/2019/02/25/2627594/silistra-po-usoynite-mesta-e-oblastta-sa-vazmozhni-zaledeni-uchastatsi-patnite-nastilki-sa-opesacheni.html", "text": "По усойните места е областта са възможни заледени участъци, пътните настилки са опесъчени. Това съобщи за  Радио „Фокус“ - Шумен  дежурният в Областното пътно управление. 6 машини са били на терен. Времето е слънчево, температурата на въздуха е около минус 2 градуса. Движението се извършва при зимни условия. \r\nИвелина ИВАНОВА", "date": "2019.02.25", "title": "Силистра: По усойните места е областта са възможни заледени участъци, пътните настилки са опесъчени"}
{"url": "http://www.focus-news.net/news/2019/02/25/2627598/kyustendil-remont-na-asfaltovata-nastilka-se-izvarshva-po-patya-gorna-koznitsa-bobov-dol.html", "text": "Ремонт на асфалтовата настилка се извършва по пътя Горна Козница – Бобов дол. Това съобщи за  Радио „Фокус” – Кюстендил  дежурният в Областно пътно управление. Водачите на моторни превозни средства трябва да се движат с повишено внимание. Срокът е до 28 февруари. Поради свличане на земна маса е въведена временна организация на движението в участък от пътя Бобов дол – Жедна. По път III-623 Бобов дол – Жедна при километър 15 движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.25", "title": "Кюстендил: Ремонт на асфалтовата настилка се извършва по пътя Горна Козница – Бобов дол"}
{"url": "http://www.focus-news.net/news/2019/02/25/2627600/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 256 см, а температурата на водата 4.4 градуса. Предимно слънчево ще е времето над българския участък на Дунав днес. В часовете преди обяд ще има повече облаци, но валежи са малко вероятни. Ще духа до умерен северозападен вятър. Максималните температури ще са между 2° и 4°.", "date": "2019.02.25", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/25/2627599/blagoevgrad-blagotvoritelen-bazar-martenitsa-s-kauza-shte-se-provede-v-yuzu-neofit-rilski.html", "text": "Студентският съвет на ЮЗУ „Неофит Рилски“, сдружение „Алтернативи Интернешънъл“ и студентският клуб „Better community“ към Американския университет в България организират благотворителен базар под мотото „Мартеница с кауза“. Това съобщиха от пресцентъра на  висшето учебно заведение . Благотворителната инициатива ще продължи до 1 март. От 10.00 до 15.00 часа във фоайето на Учебен корпус №1 и пред кафе „Бон Тон“ (на третия етаж в УК1) благотворително ще се продават ръчно изработени мартеници, направени от доброволци. Екипът организира благотворителната инициатива за втора поредна година. Тази година средствата ще бъдат дарени на Центъра за настаняване от семеен тип – Благоевград.", "date": "2019.02.25", "title": "Благоевград: Благотворителен базар „Мартеница с кауза“ ще се проведе в ЮЗУ „Неофит Рилски“"}
{"url": "http://www.focus-news.net/news/2019/02/25/2627602/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Напрежението в двустранните отношения между Белград и Прищина, спекулациите около постигането на тайно споразумение между двете съседни страни, ситуацията на разделения остров Кипър и прекъсването на заседанието за гласуване за лишаване на бившия председател на македонския парламент Трайко Веляновски от депутатски имунитет са част от основните теми, върху които акцентират балканските печатни издания. \r\n***  Една минута след полунощ местно време (след 1:00 часа българско време), когато трябваше да се проведе гласуването за лишаване от имунитет на депутата от ВМРО-ДПМНЕ и бивш председател на Събранието в Скопие Трайко Веляновски, настоящият председател на законодателния орган Талат Джафери прекъсна заседанието, като поясни, че допълнително ще информира народните представители за продължаването му, съобщава електронното издание на македонския вестник  „Независен“ . \r\nСпоред редакцията развитието на ситуацията поставя под съмнение дали изобщо ще се стигне до разглеждането на искането на Наказателния съд за отнемане на имунитета на Веляновски, за да бъде задържан като заподозрян за щурма в македонския парламент от 27 април 2017 г. \r\nПо-рано беше съобщено, че решението трябва да бъде взето до полунощ в неделя, съгласно сроковете, предвидени в Процедурния правилник. Въпреки че в началото на сесията, след 21:00 часа, за вота бяха осигурени 63 гласа, изслушването премина в напрегната обстановка. Комисията по мандатно-имунитетните въпроси не прие препоръка „за“ или „против“ искането на съда за задържане на бившия председател на македонския парламент.  \r\nДжафери прекъсна сесията след кратка пауза, обявена по настояване на координатора на ВМРО-ДПМНЕ Никола Мицевски. След възобновяването й сесията продължи само няколко минути в атмосфера на надвиквания, пояснява изданието. \r\n***  Министър-председателят на Албания Еди Рама, който наскоро заяви, че Косово е част от Албания, свързва реализирането на споразумение за нормализиране на двустранните отношения между Сърбия и най-младата държава на Балканите с корекция на границите, а според спекулациите Москва също ще подкрепи предложението, съобщава електронното издание на белградския ежедневник  Srbija Danas . \r\nКато привлече Русия в подкрепа на плановете за демаркация,  Косово се опитва да убие два заека с един изстрел: затопляне на отношенията със САЩ и сплашване с разпространението на руско влияние. \r\nРазличните версии на новината за договарянето на демаркацията между Белград и Прищина, които в последните дни се насърчават от косовските медии, достигнаха кулминация с твърдението, че идеята се подкрепя от Русия. \r\nЗащо обаче Косово се нуждае от спекулации, че Москва подкрепя нейните „планове\"? Бившият посланик на Сърбия при ООН Владислав Йованович твърди, че албанците, но и американците са наясно, че каквото и да предприемат, не могат да го реалзират в Съвета за сигурност на ООН без съгласието на Русия. \r\n„Дори и да сме съгласни с нещо, което не е в духа на нашата Конституция и Резолюция 1244 на Съвета за сигурност на ООН, Русия няма да бъде задължена да го подкрепи. Москва ясно заяви, че ще подкрепи това, което е приемливо за Сърбия, стига то да е в рамките на законите на Белград и Резолюция 1244. В противен случай няма споразумение с Косово“, обясни Йованович. \r\nВсичко това, заключава събеседникът, е тактическа игра, която има за цел да създаде несигурност в Сърбия и Русия. Според него, Прищина има подкрепата на Запада. „Те разчитат, че ще „объркат\" руснаците или ще ги насочат в грешната посока. От друга страна, те оказват натиск върху нас и нашата общественост, че изглежда неясно накъдето отива въпросът и какво ще бъде окончателното съдържание на въможния компромис“, уверен е сръбският дипломат.  \r\nвъпросът изглежда осезаем и неясен къде отива и какъв ще бъде окончателното съдържание на този възможен компромис. Това ще бъде сръбската общественост \r\nАнализаторът Драгомир Анджелкович е съгласен, че подобни игри надхвърлят потенциала на Прищина. „Целта е да се създаде представа, че Русия е включена в цялата история и че се застъпва за някакво решение. Всичко опира до страха от Москва в страна, в която русофобията е много развита… Прищина се нуждае от това преди всичко, за да смекчи натиска на администрацията на американския президент Доналд Тръмп и някои европейски центрове на власт, които бавно вдигат ръцете си от Косово“, казва Анджелкович. \r\nСпоред него няма съмнение, че Прищина прави всичко, което поискат от нея някои западни центрове за власт, обвързани с определени европейски правителства, които бавно губят лидерската си позиция. \r\n***  Министерството на външните работи на Република Кипър обвини турските сили в северната част на острова в нови нарушения на границата, съобщава електронното издание на атинския ежедневник  Kathimerini , като коментира, че напрежението ескалира на фона на надеждите за съживяване на преговорите за обединение на разделения остров.  \r\nСтава въпрос за инцидент, при който турците на север поставят „нови пречки“ за гръцките киприоти, живеещи в село в близост до британска военна база. Нова ограда, издигната по селски път в Стровилия, блокира земеделските стопани да достигнат своите ниви, се казва в съобщение от външнополитическото ведомство в Никозия. \r\nОт редакцията припомнят, че Турция има 35 хил. военнослужещи в северната част от остров Кипър от 1974 г. насам, когато нахлува след преврат от поддръжниците на съюза с Гърция. \r\n***  През настоящата седмица парламентът на Косово ще обсъжда платформата за диалога за нормализиране на двустранните отношения със Сърбия, припомня електронното издание на прищинския ежедневник   Koha Ditore . \r\nОт редакцията поясняват, че депутатите ще разгледат платформата за диалог относно окончателното, всеобхватно и правно обвързващо споразумение с Белград, както и законопроекта за задълженията, отговорностите и правомощията на държавната делегация на Косово в преговорите със Сърбия. \r\nБе поет ангажимент документите да бъдат приети в най-кратки срокове, но процедурата бе забавена в момент, в който на дневен ред отново излезе идеята за корекция на границите между двете съседни страни. В Косово тя е защитавана от държавния глава Хашим Тачи.  \r\nПолитическата власт на делегацията ще бъде решаваща за окончателното споразумение, но диалогът е под ръководството на президента Тачи, припомня изданието. \r\n***", "date": "2019.02.25", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/02/25/2627584/srbija-danas-sarbiya-zashto-albantsite-vklyuchvat-rusiya-v-demarkatsiyata-na-granitsata-mezhdu-sarbiya-i-kosovoi.html", "text": "Министър-председателят на Албания Еди Рама, който наскоро заяви, че Косово е част от Албания, свързва реализирането на споразумение за нормализиране на двустранните отношения между Сърбия и най-младата държава на Балканите с корекция на границите, а според спекулациите Москва също ще подкрепи предложението, съобщава електронното издание на белградския ежедневник  Srbija Danas . \r\nКато привлече Русия в подкрепа на плановете за демаркация,  Косово се опитва да убие два заека с един изстрел: затопляне на отношенията със САЩ и сплашване с разпространението на руско влияние. \r\nРазличните версии на новината за договарянето на демаркацията между Белград и Прищина, които в последните дни се насърчават от косовските медии, достигнаха кулминация с твърдението, че идеята се подкрепя от Русия. \r\nЗащо обаче Косово се нуждае от спекулации, че Москва подкрепя нейните „планове\"? Бившият посланик на Сърбия при ООН Владислав Йованович твърди, че албанците, но и американците са наясно, че каквото и да предприемат, не могат да го реалзират в Съвета за сигурност на ООН без съгласието на Русия. \r\n„Дори и да сме съгласни с нещо, което не е в духа на нашата Конституция и Резолюция 1244 на Съвета за сигурност на ООН, Русия няма да бъде задължена да го подкрепи. Москва ясно заяви, че ще подкрепи това, което е приемливо за Сърбия, стига то да е в рамките на законите на Белград и Резолюция 1244. В противен случай няма споразумение с Косово“, обясни Йованович. \r\nВсичко това, заключава събеседникът, е тактическа игра, която има за цел да създаде несигурност в Сърбия и Русия. Според него, Прищина има подкрепата на Запада. „Те разчитат, че ще „объркат\" руснаците или ще ги насочат в грешната посока. От друга страна, те оказват натиск върху нас и нашата общественост, че изглежда неясно накъдето отива въпросът и какво ще бъде окончателното съдържание на въможния компромис“, уверен е сръбският дипломат.  \r\nвъпросът изглежда осезаем и неясен къде отива и какъв ще бъде окончателното съдържание на този възможен компромис. Това ще бъде сръбската общественост \r\nАнализаторът Драгомир Анджелкович е съгласен, че подобни игри надхвърлят потенциала на Прищина. „Целта е да се създаде представа, че Русия е включена в цялата история и че се застъпва за някакво решение. Всичко опира до страха от Москва в страна, в която русофобията е много развита… Прищина се нуждае от това преди всичко, за да смекчи натиска на администрацията на американския президент Доналд Тръмп и някои европейски центрове на власт, които бавно вдигат ръцете си от Косово“, казва Анджелкович. \r\nСпоред него няма съмнение, че Прищина прави всичко, което поискат от нея някои западни центрове за власт, обвързани с определени европейски правителства, които бавно губят лидерската си позиция. Тереза Герова", "date": "2019.02.25", "title": "Srbija Danas (Сърбия): Защо албанците включват Русия в демаркацията на границата между Сърбия и Косово?"}
{"url": "http://www.focus-news.net/news/2019/02/25/2627603/pss-dobri-sa-usloviyata-za-turizam-v-planinite.html", "text": "Добри се условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Във високите части духа слаб до умерен вятър. Температурите са много ниски за сезона, като варират от -8 до -12-14 градуса. Пистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nОт ПСС съветват туристите да се екипират добре, защото има опасност от измръзване поради ниските температури.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.02.25", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/25/2627601/makedonskiyat-vanshen-ministar-nikola-dimitrov-balgariya-i-makedoniya-imat-mnogo-obshti-istoricheski-momenti-tova-e-predpostavka-za-blizost-a-ne-za-konflikti.html", "text": "България и Македония имат много общи исторически моменти и личности и това е хубаво, предпоставка за близост е, а не за конфликти. Това каза министърът на външните работи на Република Северна Македония Никола Димитров в интервю за  бТВ . По думите му без взаимна почит двете страни не могат да бъдат близки.  \r\nТой коментира и промяната на името на страната. Заради името бяхме заключени в чакалнята на НАТО и ЕС и затова намерихме начин да променим това, но ние си оставаме същите като идентичност – ние пак сме македонци, каза Димитров.  \r\nМакедонският външен министър коментира и предстоящите на 21 април президентски избори в Северна Македония и споменаването на името му като участник в тях. \r\n„Чест е за мен, че името ми се споменава за кандидат за президент. Това е отговорна работа“, каза Димитров.", "date": "2019.02.25", "title": "Македонският външен министър Никола Димитров: България и Македония имат много общи исторически моменти - това е предпоставка за близост, а не за конфликти"}
{"url": "http://www.focus-news.net/news/2019/02/25/2627604/sofiya-dvizhenieto-se-osashtestvyava-samo-v-aktivnata-lenta-po-avtomagistrala-trakiya-v-uchastaka-ot-km-17-do-km-19-v-posoka-burgas-poradi-postavyane-na-predpazni-ogradi.html", "text": "Движението се осъществява само в активната лента в участъка от км 17 до км 19 в посока Бургас на автомагистрала „Тракия“ поради поставяне на предпазни огради. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.02.25", "title": "София: Движението се осъществява само в активната лента по автомагистрала „Тракия“ в участъка от км 17 до км 19 в посока Бургас поради поставяне на предпазни огради"}
{"url": "http://www.focus-news.net/news/2019/02/25/2627605/prezidentat-rumen-radev-shte-napravi-izyavlenie-za-mediite.html", "text": "От 12.05 часа президентът Румен Радев ще направи изявление за медиите на „Дондуков“ 2 по повод приетите от Народното събрание промени в изборното законодателство. Това съобщиха от  Прессекретариата на държавния глава .", "date": "2019.02.25", "title": "Президентът Румен Радев ще направи изявление за медиите"}
{"url": "http://www.focus-news.net/news/2019/02/25/2627607/varna-ot-dnes-zatvaryat-severnoto-platno-na-bul-vasil-levski-v-grada.html", "text": "От днес затварят северното платно на бул. „Васил Левски“ във Варна. Това съобщиха за  Радио „Фокус“ – Варна  от Дирекция „Инженерна инфраструктура“. Във връзка със строително-ремонтни работи по бул. „Васил Левски“, в участъка от ул. „Подвис“ до бул. „8-ми Приморски полк“, от днес 25 февруари, се предвижда затваряне на участъка от бул. „Васил Левски“ – северното платно, в зоната на ул. „Дубровник“. Започва се работа по изпълнение на ремонтни дейности по пешеходен подлез „Дубровник“ – северното платно, и строително-ремонтни дейности по изграждане на дъждовна канализация на кръстовището на бул. „Васил Левски“ с ул. „Дубровник“. Достъпът до кв. „Левски“ ще се осъществява както следва: вход към квартала от бул. „Христо Смирненски“, ул. „Студентска“, ул. „Мир“ и ул. „Никола Козлев“. Изход от квартала ще се осъществява по бул. „Христо Смирненски“, ул. „Студентска“, ул. „Мир“ и ул. „Подвис“. \r\nСияна БУХЛАРСКА", "date": "2019.02.25", "title": "Варна: От днес затварят северното платно на бул. „Васил Левски“ в  града"}
{"url": "http://www.focus-news.net/news/2019/02/25/2627606/na-56-godishna-vazrast-pochina-sobstvenikat-na-nay-golyamata-balgarska-radioveriga-i-agentsiya-fokus-krasimir-uzunov.html", "text": "Внезапно в 04.00 часа сутринта на 25 февруари почина собственикът на най-голямата българска Радиоверига и Агенция „Фокус“ Красимир Узунов. Вечна му памет! \r\nПоклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019 г. (четвъртък), в 10.00 часа в зала „Тържествена“ на Централния военен клуб, на бул. „Цар Освободител“ №7. \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. Кой беше Красимир Узунов? Красимир Узунов е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки“.  \r\nПрез 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. \r\nНа 7 юни 2000 г. създава първата българска частна информационна агенция „Фокус“.  \r\nПрез 2004 г. създава Радио „Фокус“ – Сливен, с което слага началото на най-голямата българска радиоверига „Фокус“, която в момента притежава 59 радиостанции, 15 регионални офиса и излъчва 12 самостоятелни програми. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. \r\nАвтор е на книгите „Проклятието на Суки“ – легенди (1992 г.), „Скок зад огледалото“ (1992 г.), „Приказки за армията“ (1993 г.), „Христос на Балканите“ (1993 г.), „Феноменът Дрангов“ (1997 г.), Пътеводител „Охрид“ (1998 г.), „Албанският фактор на Балканите“ (2001), „Българските бойни знамена – За честта и славата на България“ (2009), „История на 23-ти пехотен Шипченски полк във войните за национално освобождение и обединение“ (2011),„Възкресението на българското опълчение – Душата на Македония и Одринско“ (2012), „Забравената война 1912 – 1913 г.“ (2013), „Бойните маршове на честта и славата на България“ (2014) „Каймакъ – Чаланъ“, (2015), „Епопеята на Добруджа – Курт-Бунар, Кочмар, Карапелит, Тутракан, Сарсънлар, Добрич...“ – Том 1 (2016), „Азъ служихъ при Дранговъ“ (2017).  \r\nНа 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. \r\nУдостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г.", "date": "2019.02.25", "title": "На 56-годишна възраст почина собственикът на най-голямата българска Радиоверига и Агенция „Фокус“ Красимир Узунов"}
{"url": "http://www.focus-news.net/news/2019/02/25/2627609/burgas-schupena-e-vitrinata-na-ofisa-na-delegatsiyata-na-balgarskite-sotsialisti-v-ep.html", "text": "Счупена е витрината на офиса на Делегацията на българските социалисти в ЕП, съобщи за  Радио „Фокус“-Бургас   Цветелина Рандева, говорител на ОДМВР-Бургас. На 24 февруари, около 16.20 часа в Първо районно управление е получено съобщение за инцидент, при който с парче от базалтова бетонна плочка е счупена витрината на офиса на Делегацията на българските социалисти в ЕП, разположен на ул. „Фердинандова“. Плочката повредила и телевизор, излъчвал рекламни клипове на делегацията. \r\nДеница ДИМИТРОВА", "date": "2019.02.25", "title": "Бургас: Счупена е витрината на офиса на Делегацията на българските социалисти в ЕП"}
{"url": "http://www.focus-news.net/news/2019/02/25/2627608/elena-yoncheva-kam-gerb-ne-iskame-otstapki-a-da-spazvate-zakona.html", "text": "\"Ние не искаме отстъпки от ГЕРБ, а настояваме за спазване на закона. От спазването на този закон интерес има не само БСП, а и тези партии които не са представени в парламента, десните партии\". Това заяви в ефира на БСТВ говорителят на ПГ на \"БСП за България\" Елена Йончева, съобщиха от пресцентъра на  НС на БСП . Тя подчерта, че става въпрос за спазване на изборния закон в частта му за осигуряване на възможност за машинно гласуване във всяка секция. \"Под голям обществен натиск ГЕРБ се \"съгласиха\" да има машини в едва 3 000 секции. Те обаче нямат право да се съгласяват или не. Те трябва или да спазват закона  така както е приет 2014 г. или да го отменят. В момента този закон просто не се изпълнява\", заяви тя. По думите ѝ ако има машини, ще има по-малка вероятност за манипулации и няма да виждаме как депутат от ГЕРБ нарамва чували с бюлетини. Като друго неспазване на изборния закон Йончева посочи липсата на публичен регистър на избирателя. Не на последно място Йончева посочи и нежеланието на управляващите да започнат процедура за избор на нов състав на ЦИК, тъй като мандатът на сегашната приключва. \"ГЕРБ посега на и на демократичните достижения в ИК като взимането на решения от избирателните комисии с квалифицирано мнозинство. Те го замениха с обикновено. Това означава, че който има мнозинство, в случая ГЕРБ, ще може да взима сама решения. Това не е демократично. Не е демократично и това, че българските граждани няма да имат възможност за касационна жалба до ВАС за решенията на избирателните комисии\", категорична бе тя.  \r\nЕлена Йончева подчерта, че не случайно хората все по-често казват: \"Не е важно кой как гласува, а кой как брои\". Според нея само като се спазват законите може да се върне доверието на гражданите в изборния процес. \r\nЕлена Йончева подчерта, че ѝ ако изборите са честни ГЕРБ ще загубят катастрофално изборите, поради няколко причини. На първо място тя посочи състоянието, в което се намира страната. По думите ѝ за 10 години сме имали шанс, бъдейки част от ЕС и благодарение на средствата, които идват от Брюксел, да станем едно добро място за живеене с добро образование, с добра инфраструктура, с добро здравеопазване. \"Тогава нямаше да виждаме тези пустеещи села - пътувайки из България човек остава с усещането, не че сме част от ЕС, а все едно сме на война\", коментира тя. По думите й всеки може да прецени и по собствения си приятелски кръг, че ако преди е имало хора, които гласуват за ГЕРБ,  сега не се виждат такива. \"ГЕРБ ще разчитат на корпоративния вот, на манипулирания вот. Хората вече нямат съмнение в това с оглед и на начина по който бе нарушен Изборния кодекс, заради което и БСП излезе от парламента\", заяви Елена Йончева.  \r\nПо думите и също като погазването на ИК случаите \"Ало, Банов съм\", с магистралите, с оградата и още много други са само пример за модела на управление у нас в последните 10 години.", "date": "2019.02.25", "title": "Елена Йончева към ГЕРБ: Не искаме отстъпки, а да спазвате закона"}
{"url": "http://www.focus-news.net/news/2019/02/25/2627612/api-ot-1030-do-1430-chasa-dvizhenieto-shte-se-osashtestvyava-samo-v-izprevarvashtata-lenta-po-am-lyulin-v-tunel-golemo-buchino-pri-km-15.html", "text": "От 10.30 до 14.30 часа движението ще се осъществява само в изпреварващата лента в посока София в тунел „Големо Бучино“ при км 15 на АМ „Люлин“ поради ремонт на системата за видеонаблюдение на тунела. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки пътната сигнализация.", "date": "2019.02.25", "title": "АПИ: От 10.30 до 14.30 часа движението ще се осъществява само в изпреварващата лента по АМ „Люлин“ в тунел „Големо Бучино“ при км 15"}
{"url": "http://www.focus-news.net/news/2019/02/25/2627611/sliven-zasnezheni-no-pochisteni-i-opesacheni-sa-planinskite-patishtata-v-oblastta.html", "text": "Заснежени, но почистени и опесъчени са планинските пътищата в Сливенска област. В равнинната част пътните настилки са сухи,  движението е натоварено, съобщиха от  Областно пътно управление . Няма въведени допълнителни ограничения. Затворени за тежкотоварни автомобили над 10 т са проходите Твърдишки и Вратник. В участък от прохода Твърдица – Елена движението е в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари.", "date": "2019.02.25", "title": "Сливен: Заснежени, но почистени и опесъчени са планинските пътищата в областта"}
{"url": "http://www.focus-news.net/news/2019/02/25/2627610/plovdiv-v-karlovo-se-provede-kampaniya-za-preventsiya-trafika-na-hora.html", "text": "В зала „Васил Караиванов“ на Община Карлово се проведе кампания за превенция трафика на хора. Това съобщиха от  Община Карлово . Председателят на Местната комисия за борба с противообществените прояви на малолетни и непълнолетни лица - Карлово откри срещата. По покана на Местната комисия – Карлово, Местната комисия за борба срещу трафика на хора – Бургас представи клип за превенция трафика на хора с цел сексуална експлоатация. Росица Янева, секретар на комисията разясни на присъстващите какво е трафик на хора, видовете трафик, опасностите, които дебнат не само деца, ученици, но и нас възрастните. Тя даде примери от своята практика за жени, преминали през ада на сексуалното робство, за хора попаднали в плен на трудова експлоатация.  Доброволците Габриела Христова и Деян Петров, участници в клипа, разказаха за своята дейност, за удовлетворението от това да запознаваш хората с проблемите на трафика на хора. Янева предостави информационни и обучителни материали. В края на дискусията тя акцентира и на безопасното използване на интернет и превенция на престъплението сексторшън (sextortion): форма на сексуално изнудване, при което снимки или видео със сексуално съдържание, се използват за насилственото принуждаване на малолетни и/или непълнолетни лица да изпълняват извратени сексуални желания на педофили. Трафикът на хора е сериозен проблем и засяга стотици хора по света. Наша задача е да бъдем информирани, да се предпазим и да сигнализираме при съмнение за трафик на хора.", "date": "2019.02.25", "title": "Пловдив: В Карлово се проведе кампания за превенция трафика на хора"}
{"url": "http://www.focus-news.net/news/2019/02/25/2627593/kathimerini-kipar-obvinyava-turskite-sili-za-novo-narushenie-na-granitsata.html", "text": "Министерството на външните работи на Република Кипър обвини турските сили в северната част на острова в нови нарушения на границата, съобщава електронното издание на атинския ежедневник  Kathimerini , като коментира, че напрежението ескалира на фона на надеждите за съживяване на преговорите за обединение на разделения остров.  \r\nСтава въпрос за инцидент, при който турците на север поставят „нови пречки“ за гръцките киприоти, живеещи в село в близост до британска военна база. Нова ограда, издигната по селски път в Стровилия, блокира земеделските стопани да достигнат своите ниви, се казва в съобщение от външнополитическото ведомство в Никозия. \r\nОт редакцията припомнят, че Турция има 35 хил. военнослужещи в северната част от остров Кипър от 1974 г. насам, когато нахлува след преврат от поддръжниците на съюза с Гърция. . Тереза Герова", "date": "2019.02.25", "title": "Kathimerini: Кипър обвинява турските сили за ново нарушение на границата"}
{"url": "http://www.focus-news.net/news/2019/02/25/2627617/sliven-tri-sela-ot-oblastta-sa-bez-voda-poradi-avariya.html", "text": "Три сливенски села са без вода поради авария, съобщиха от  ВиК – Сливен . До 15.00 ч. е прекъснато водоподаването в селата Селиминово, Жельо войвода и Злати войвода. При възможност водоподаването ще бъде възстановено по-рано.", "date": "2019.02.25", "title": "Сливен: Три села от областта са без вода поради авария"}
{"url": "http://www.focus-news.net/news/2019/02/25/2627613/rositsa-yordanova-zam-kmet-na-dobrich-na-internet-stranitsata-na-obshtinata-e-publikuvan-reglamentat-za-organizirane-na-bazar-za-tsvetya.html", "text": "На интернет страницата на Общината е публикуван регламентът за организиране на базар за цветя. Това съобщи зам.-кметът с ресор „Икономическо развитие и европейски фондове“ Росица Йорданова, предаде кореспондент на  Радио „Фокус” – Варна . Базарът на цветя ще функционира от 6 до 8 март. „Общината предлага 9 места по 6 кв. метра и 4 места по 12 кв. метра. От днес до 28 февруари желаещите могат да подават своите заявления за участие в базара на цветя. До 5 март ще се предоставят разрешенията за тази търговска дейност\", посочи Росица Йорданова. До 6 март неявилите се ще бъдат считани за отказали се от дейността. Базарът за мартеници е в момента функциониращ на три места в града – площад „Свобода“, площад „Старият орех“ и пазара по ул. „Христо Ботев“. Зам.-кметът съобщи, че на 4 февруари е бил проведен жребият за него. От обявените 253 места са заети първоначално 162. 35 са били участниците, от които двама са се отказали, а един не се е явил в деня на теглене на жребия. Заради големия брой незаети места за продажба на мартеници Общината е публикувала втора обява за включване в тази временна търговска дейност. \r\nЖулиета НИКОЛОВА", "date": "2019.02.25", "title": "Росица Йорданова, зам.-кмет на Добрич: На интернет страницата на Общината е публикуван регламентът за организиране на базар за цветя"}
{"url": "http://www.focus-news.net/news/2019/02/25/2627616/pregled-na-osnovnite-temi-v-burgaskiya-pechat.html", "text": "„Търсят приемни родители“ е водещото заглавие в днешния брой на бургаския ежедневник  „Черноморски фар“ . В момента едва 45 деца от областта се отглеждат в нови семейства, пояснява материалът. Избралите да станат приемни родители към този момент пък са 52-ма. В същото време сочат Бургас като град с рекорден брой изоставени бебета, пише още вестникът. „Бургаски адвокати: Не сме доносници и няма да бъдем“ е друго заглавие от първа страница в днешния брой. Статията пояснява, че законът за мерките срещу пране на пари ги превръща в такива. Тридесетина бургаски адвокати застанаха пред Съдебната палата в морския град и заявиха, че не са доносници. Според тях новият закон за мерките срещу пране на пари ги превръщал в такива, пояснява материалът. Друга статия от страниците на днешния брой е „Възстановяват оригиналната фасада на Филхармонията“. Оригиналната фасада на Концертна зала „Проф. Иван Вульпе“ от 1913 г ще бъде възстановена след мащабната реконструкция на сградата, чийто старт предстои. Община Бургас съгласува проекта на Министерството на културата. До края на месец март е предвидено да бъде избран изпълнител. „Разсеяха притесненията на крайморци относно лодкостоянката“ е друго заглавие от страниците на днешния брой. Поради зародилите се сред жителите на Крайморие неоснователни притеснения и подозрения, свързани с изграждане на нова лодкостоянка, Кметът Николов изпрати на информационна среща в квартала двамата най-тясно запознати с проекта специалисти, съобщиха от пресцентъра на Община Бургас. В отговор на изразените от жителите на квартала притеснения експертите заявиха, че в новото съоръжение, чието изграждане значително напредна, по-скоро може да влезе някакво замърсяване отвън, отколкото да излезе отвътре и да засегне кварталния плаж, пояснява материалът. „Малко Търново отпразнува Освобождението си“ и „Голово зрелище в битката за Бургас“ са още заглавия от страниците на днешното издание.", "date": "2019.02.25", "title": "Преглед на основните теми в бургаския печат"}
{"url": "http://www.focus-news.net/news/2019/02/25/2627615/varna-okrazhniyat-sad-ostavi-v-aresta-chetirima-mazhe-obvineni-za-pritezhanie-i-razprostranenie-na-nad-2-kg-marihuana-amfetaminoproizvodni-i-kokain.html", "text": "Исканията на Окръжната прокуратура във Варна за вземане мярка за неотклонение „Задържане под стража“ на четиримата наркодилъри, задържани при полицейска операция във Варна, са били уважени от Варненския окръжен съд на 23 февруари. Това съобщиха от пресцентъра на  Апелативна прокуратура - Варна . \r\nПо време на операцията под ръководството на Окръжната прокуратура, бе установено, че Стоян С. е шеф на Борислав Б. и Васил В., чието депо за съхранение на наркотици било базирано в нает апартамент във Варна. При претърсване на депото, жилищата и личен обиск на обвиняемите лица са били иззети над 2 кг марихуана, 138 г амфетаминопроизводни и малко количество кокаин, както и 10 електронни везни и общо над 25 000 лева в българска и европейска валута е извършено в съучастие.  \r\nЧетвъртият задържан е Стоян Р., който се снабдявал с наркотици за продажба от депото на тримата, действал като техен дилър.  \r\nРазпространението на наркотиците ставало и по телефона. Клиентите поръчвали дрогата, като в телефонните разговори били използвани кодови наименования за различните видове наркотици.  \r\nОпределенията на Варненския окръжен съд подлежат на обжалване пред Апелативния съд.", "date": "2019.02.25", "title": "Варна: Окръжният съд остави в ареста четирима мъже, обвинени за притежание и разпространение на над 2 кг марихуана, амфетаминопроизводни и кокаин"}
{"url": "http://www.focus-news.net/news/2019/02/25/2627618/zam-predsedatelyat-na-pp-gerb-tsvetan-tsvetanov-shte-provede-rabotna-sreshta-s-oblastnata-struktura-na-partiyata-v-ruse.html", "text": "Заместник-председателят на ПП ГЕРБ и председател на парламентарната група на ПП ГЕРБ в 44-тото Народно събрание Цветан Цветанов ще проведе работна среща с областната структура на партията. Това съобщиха от пресцентъра на  ПП ГЕРБ . Тя ще се състои от 18.30 часа в зала „Европа“ на Доходното здание. На срещата ще присъстват народните представители от ГЕРБ в 19 - и МИР – Русе, областното ръководство на партията, представители на общинските структури на политическата сила в региона, общински съветници, кметове на общини.", "date": "2019.02.25", "title": "Зам.-председателят на ПП ГЕРБ Цветан Цветанов ще проведе работна среща с областната структура на партията в Русе"}
{"url": "http://www.focus-news.net/news/2019/02/25/2627619/ministar-krasimir-valchev-tryabva-da-vodim-polezen-razgovor-za-obrazovanieto-izvan-politicheskite-isterii.html", "text": "Трябва да водим полезен разговор за образованието извън политическите истерии. Това каза министърът на образованието и науката Красимир Вълчев в предаването  „Преди всички“  по  БНР . \r\nВъпросът за пола с четири отговора в една анкета получи странно политическо преувеличаване до абсурдни размери, коментира Вълчев. „Нямахме нито един сигнал до първата публикация във вестник „Дума“, подчерта министърът. \r\n„Аз съм против проповядване на джендър идеология. Но в случая става дума за анкета от 90 въпроса, която представлява изключително полезен инструмент за оценка и анализ на училищно ниво. Днешните деца рано или късно ще разберат, че в ЕС има страни с други законодателства и други култури. Очевидно темата е разделителна линия, възможност за противопоставяне. Ако излезем извън паниката и политическата истерия, можем да водим полезен разговор по темата за образованието, както и за модернизацията и дигитализацията“, подчерта министърът . \r\n„Имаме обществен консенсус за ценностите, на които искам да възпитаме децата - толерантност, трудово възпитание. Джендър идеологията е нещо, което ни разделя. Тя не е в училище. Не е желателно да спрем участието на българските училища в тази анкета, защото е полезна. Но написахме писмо до ЕК за премахване на въпроса, за да няма напрежение“, обясни Вълчев. \r\n„Интересът на днешното поколение се провокира по-трудно. Училището не е единственият източник на знания, учителят не е единственият авторитет. Затова той трябва да бъде по-креативен. Информационните технологии са съществена предпоставка. Поехме ангажимент да изпълним мерките и с хоризонт от две години да създадем Отворен облак - платформа за безплатни образователни ресурси. Тя предполага възможност да дигитални уроци, мултимедийни дъски, да насърчим иновациите“.   \r\n„Системата е такава, че трябва да подкрепи всички училища. Трябва да подкрепим културата на насърчаване на креативните учители. Това е разликата между образованието на 20-и и 21-ви век. Родителите трябва да имат доверие към учителя, когато не е успял да мине през всички теми, но е успял да провокира децата да учат. На едно от първите места сме в ЕС по четивна грамотност и на последните - по функционална грамотност. По-трудно се справя системата, когато трябва да даде умения“, отбеляза още министър Вълчев.", "date": "2019.02.25", "title": "Министър Красимир Вълчев: Трябва да водим полезен разговор за образованието извън политическите истерии"}
{"url": "http://www.focus-news.net/news/2019/02/25/2627597/koha-ditore-kosovo-parlamentat-na-kosovo-obsazhda-platformata-za-dialoga-s-belgrad.html", "text": "През настоящата седмица парламентът на Косово ще обсъжда платформата за диалога за нормализиране на двустранните отношения със Сърбия, припомня електронното издание на прищинския ежедневник   Koha Ditore . \r\nОт редакцията поясняват, че депутатите ще разгледат платформата за диалог относно окончателното, всеобхватно и правно обвързващо споразумение с Белград, както и законопроекта за задълженията, отговорностите и правомощията на държавната делегация на Косово в преговорите със Сърбия. \r\nБе поет ангажимент документите да бъдат приети в най-кратки срокове, но процедурата бе забавена в момент, в който на дневен ред отново излезе идеята за корекция на границите между двете съседни страни. В Косово тя е защитавана от държавния глава Хашим Тачи.  \r\nПолитическата власт на делегацията ще бъде решаваща за окончателното споразумение, но диалогът е под ръководството на президента Тачи, припомня изданието. Тереза Герова", "date": "2019.02.25", "title": "Koha Ditore (Косово): Парламентът на Косово обсъжда платформата за диалога с Белград"}
{"url": "http://www.focus-news.net/news/2019/02/25/2627621/burgaskiyat-ofis-na-delegatsiyata-na-balgarskite-sotsialisti-v-ep-e-stanal-obekt-na-posegatelstvo.html", "text": "Бургаският офис на Делегацията на българските социалисти в ЕП е станал обект на посегателство. Това съобщиха от пресцентъра на  НС на БСП . \"Кой се страхува от БСП? Такива избори ли да очакваме?!\", посочват от БСП. \r\nНеизвестно лице е счупило витрината, както и намиращия се зад нея телевизор, излъчващ рекламни клипове за работата на Делегацията. \r\nРъководството на БСП - Бургас осъжда вандалската проява и се надява зад посегателството да не стои политически съперник. \r\nВ навечерието на предстоящите избори за ЕП подобен род провокации са недопустими за страна, изповядваща демократичните ценности. \r\n\"Надяваме се, че компетентните органи ще открият извършителя на това деяние\", посочиха от БСП.", "date": "2019.02.25", "title": "Бургаският офис на Делегацията на българските социалисти в ЕП е станал обект на посегателство"}
{"url": "http://www.focus-news.net/news/2019/02/25/2627622/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху туризма. За поредна година Община Кюстендил и „Съвет по туризъм” се представиха на Международната туристическа борса „Ваканция и СПА Експо”. Особен интерес за посетителите на събитието предизвика новият дизайн и представяне на щанда на Община Кюстендил, чийто акцент беше фестивалният туризъм, чрез четирите кюстендилски празника, както и традиционните за града сушени плодове, поднесени от Девойка „Кюстендилска пролет 2018“ Милица Стойчева. По темата ще разговаряме с Ива Брусарска, главен експерт „Маркетинг“ в отдел „Туризъм” на Община Кюстендил, както и с Мая Андонова, организатор на туристически пътувания и представител на Сдружение „Съвет по туризъм” в Кюстендил. В предаването ще ви срещнем със Светослав Василев, зам.-кмет на Община Кюстендил с ресор „Култура, образование, туризъм, младежки дейности и спорт“. Той беше представител на Общината по време на учредяването на Организацията за управление на Софийски туристически район. В Закона за туризма е предвидено туристическо райониране, с цел по-ефективен регионален маркетинг и реклама. Според основната и разширена специализация на туристическите райони, Софийският ще бъде с фокус върху деловия, културния, планинския, здравния, религиозен и поклоннически туризъм, приключенски и екотуризъм, а Община Кюстендил е част от обособения туристически район. За поредна година в Кюстендил ще бъде отбелязан Деня на художествената самодейност. Ден, посветен на хората, които са свързани с една любов-любовта към изкуството. Хората, които имат дарба и потребност да я развиват. Повече от 500 участници ще се включат в осемчасов концерт, организиран от Община Кюстендил, в който ще бъде показан българският талант, българската култура и силата на българския дух. Това е повод да ви срещнем със Слава Соколова, координатор „художествена самодейност и читалища” към отдел „Култура и духовно развитие“. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.02.25", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/02/25/2627624/lokalno-makedoniya-hilyadi-rumantsi-izlyazoha-na-protesti-sreshtu-koruptsiyata.html", "text": "Хиляди граждани на Румъния излязоха по улиците на Букурещ и други градове в страната в знак на протест срещу корупцията в страната и пореден акт от страна на правителството, с който – според критиците – се застрашава независимостта на Прокуратурата, съобщава македонското електронно издание  „Локално“ . \r\nПред сградата на правителството в Букурещ се събраха около седем хиляди души, които скандираха „Справедливост, а не корупция“, „Съдии, не се отказвайте“ и „Срам“.  \r\nОт редакцията припомнят, че миналия вторник кабинетът на премиера Виорика Дънчила прие закон, с който се ограничават правомощията на Главния прокурор и се създава нов орган. \r\nЕвропейската комисия и Държавния департамент на САЩ предупредиха, че промените в закона за съдебната система застрашават независимостта на съдебната власт. \r\nРумъния е сочена като една от най-корумпираните страни от ЕС. Поради тази причина Брюксел въведе специални мерки за контрол на страната, припомня изданието.  Тереза Герова", "date": "2019.02.25", "title": "„Локално“ (Македония): Хиляди румънци излязоха на протести срещу корупцията"}
{"url": "http://www.focus-news.net/news/2019/02/25/2627623/dobrich-zapochna-kampaniyata-za-plashtane-na-mestnite-danatsi-i-taksi-za-2019-godina-v-kavarna.html", "text": "Информация за размера на задълженията може да се получи на гише „Информация” в отдел Местни данъци и такси” ул. ”Добротица” No 26, община Каварна, гр. Каварна. Това съобщиха от пресцентъра на  Община Каварна .  \r\nСроковете, начините и местата за плащането им са както следва:  \r\nДанъкът върху недвижимите имоти, такса за битови отпадъци и  данък върху превозните средства се плащат на две равни вноски: първата до - 30 юни, втората - до 31 октомври.  \r\nНа предплатилите задълженията си за цялата година до 30.04.2019 г. се прави отстъпка 5%.  \r\nПатентният данък се плаща на 4 равни вноски, както следва: до 31 януари, до 30 април, до 31 юли и до 31 октомври  \r\nЗа туристическия данък срокът на внасяне е до 15-то число на месеца, следващ месеца, през който са предоставени нощувките.  \r\nВашите задължения можете да заплатите чрез:  \r\n – касите на отдел „Местни данъци и такси” в брой,  \r\n - инсталирано ПОС-терминално устройство с картов носител.   \r\n - банков превод  \r\n - изипей парични преводи и платежни услуги  \r\n - Онлайн плащане по Български пощи  \r\n - Онлайн плащане в офиси на ДСК Банка  \r\nБанкова сметка:  \r\nВид на задължението  Обслужваща банка       BIC         IBAN     Код за вид плащане  \r\nДНИ      ЦКБ   Каварна  CECBBGSF          BG92 CECB 9790 84G4 0664 00   442100  \r\nТБО       ЦКБ  \r\nКаварна              CECBBGSF          BG92 CECB 9790 84G4 0664 00   442400  \r\nДМПС  ЦКБ Каварна    CECBBGSF          BG92 CECB 9790 84G4 0664 00   442300  \r\n44 14 00     Патентен данък и лихви върху него;  \r\n44 21 00     Данък върху недвижимите имоти и лихви върху него;   \r\n44 22 00     Данък върху наследствата и лихви върху него;  \r\n44 23 00     Данък върху превозните средства и лихви върху него;  \r\n44 24 00     Такса за битови отпадъци и лихви върху нея;  \r\n44 25 00     Данък при придобиване на имущества по дарения и възмезден начин и лихви върху него;  \r\n44 28 00     Туристически данък;  \r\n44 65 00     Приходи от глоби и санкции;  \r\n44 80 13     Такси за притежаване на куче", "date": "2019.02.25", "title": "Добрич: Започна кампанията за плащане на местните данъци и такси за 2019 година в Каварна"}
{"url": "http://www.focus-news.net/news/2019/02/25/2627620/vidin-79-godishna-zhena-e-stanala-zhertva-na-telefonna-izmama-sas-sumata-ot-7000-lv.html", "text": "79-годишна жена е станала жертва на телефонна измама със сумата от 7000 лв.  Това съобщиха от  ОДМВР – Видин . 79-годишната жена сигнализирала на тел.112, че е станала жертва на телефонна измама на 23 февруари в 18.14 часа. Тя оставила пред портата на дома си плик със 7000 лева. Непознат мъж, представил се за полицейски служител, в поредица от телефонни разговори успял да я убеди да съдейства за залавяне на група лица, занимаващи се с измами. По случая в РУ-Видин е образувано досъдебно производство.  Това е трета телефонна измама, осъществена в града от началото на годината, по добилата популярност схема с полицейски сюжет – необходимост от пари за оказване на съдействие на МВР. За пореден път служителите на реда напомнят на жителите на Видин и региона:\"Никога не давайте парични суми и ценности на непознати. Искането на пари в телефонни разговори, под какъвто и да било предлог, е сигурен маркер за телефонна измама. Незабавно прекъснете разговорите и сигнализирайте в полицията – на място или чрез тел.112.\"", "date": "2019.02.25", "title": "Видин: 79-годишна жена е станала жертва на телефонна измама със сумата от 7000 лв"}
{"url": "http://www.focus-news.net/news/2019/02/25/2627625/stara-zagora-pp-gerb-organizira-grazhdanski-dialog-na-tema-regionalno-razvitie-na-26-fevruari.html", "text": "ПП ГЕРБ организира в Стара Загора граждански диалог на тема регионално развитие. Това съобщиха от пресцентъра на  ПП ГЕРБ . Събитието ще се проведе на 26 февруари от 17.00 часа в конферентната зала на хотел „Мариан Палас“. Форумът е част от платформата за граждански диалог „Европа в нашия дом”. Участие в него ще вземат Живко Тодоров - кмет на Стара Загора и член на Изпълнителната комисия на ГЕРБ, Пламен Йорданов – областен координатор на партията, Емил Христов – общински ръководител на ГЕРБ и зам.-председател на Народното събрание и др. Поканени за участие във форума са и Петя Аврамова - министър на регионалното развитие и благоустройството и Андрей Новаков - евродепутат ЕНП/ГЕРБ.  \r\nГражданският диалог е отворен за всички институции и граждани.", "date": "2019.02.25", "title": "Стара Загора: ПП ГЕРБ организира граждански диалог на тема регионално развитие на 26 февруари"}
{"url": "http://www.focus-news.net/news/2019/02/25/2627626/yambol-video-klip-predstavya-20-oto-izdanie-na-mezhdunarodniya-maskaraden-festival-kukerlandiya.html", "text": "Официалният видео клип, посветен на 20-ото издание на Международен маскараден фестивал „Кукерландия“ – Ямбол `2019 е публикуван на сайта на община Ямбол: www.yambol.bg , също и във Фейсбук страницата на общината и на фестивала. \r\nПрез тази година ще се състои 20-ото юбилейно издание на организирания от община Ямбол Международния маскараден фестивал „Кукерландия“, съобщиха от пресцентъра на  Община Ямбол . Това е първият в страната ежегоден фестивал на маскарадните игри, провеждан без прекъсване от 2000 година насам. В основата му са характерните за региона кукерски традиции, отличаващи се със своята специфика и в същото време богато разнообразие по отношение на костюми, персонажи и игри в различните населени места. През годините фестивалът „Кукерландия“ се утвърди като едно от най-зрелищните и мащабни събития в културния календар на страната ни, привличайки десетки хиляди участници и публика от страната и чужбина. \r\nДвадесетото юбилейно издание на „Кукерландия“ ще бъде в четири поредни дни – от 28 февруари до 3 март 2019 г. Наградният фонд е в размер на 15 000 лева и се разпределя от авторитетното жури в няколко различни категории. В двадесетото издание на фестивала, освен лауреатите, всяка група ще получи поощрителна парична награда за поддържане на маскарадната традиция, юбилеен плакет и диплом за участие.", "date": "2019.02.25", "title": "Ямбол: Видео клип представя 20-ото издание на Международния маскараден фестивал „Кукерландия“"}
{"url": "http://www.focus-news.net/news/2019/02/25/2627627/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-fevruari.html", "text": "„Софийска вода” временно ще прекъсне водоснабдяването в някои части на столицата на 26 февруари. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. “Инж. Георги Белов“ в НПЗ „Изток“, община „Младост“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Абагар“, ул. „инж. Георги Белов“ от № 17 до ул. „Самоковско шосе“, ул. „Самоковско шосе“ № 2, ул.„Цветна градина“ № 1, № 1А, № 3, № 5, ул. „Стадион“, фирма „Сомат; жк. „Експериментален“ –  от бл. 1 до бл. 37, бл. 38, бл. 39, бл. 40, бл. 41, бл. 42, бл. 43, бл. 44, бл. 45, хлебозавод „Елиаз“ и „Флорина- България“ АД. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 28. \r\nВъв връзка с подмяна на сградно водопроводно отклонение на ул.“Александър Момчев“ жк. „Христо Смирненски“ се налага спиране на водоподаването от 09:30 до 17:30 часа на клиентите на „Софийска вода”, живеещи в района на: бл. 20 и бл. 21. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 21 пред вх. Г. \r\nВъв връзка с монтаж на спирателен кран на ул. “Алеко Константинов“ в кв. „Подуяне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Алеко Константинов“ , ул. „Проф. Джовани Горини“, ул. „Оборище“, ул. „Султан тепе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Султан тепе“ №3. \r\nВъв връзка с подмяна на спирателен кран на бул. “Александър Стамболийски“ в жк. „Илинден“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Антон“ от бул. „Александър Стамболийски“ до ул. „Найчо Цанов“ и локално на бул. „Александър Стамболийски“ – бл. 10, бл. 11 и бл. 12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ бл. 13. \r\nВъв връзка с монтаж на спирателен кран на ул. “Митрополит Панарет“ жк. „Сухата река“, се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Митрополит Панарет“, ул. „Христаки Павлович“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Митрополит Панарет“ №14. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.25", "title": "„Софийска вода” временно ще прекъсне водоснабдяването в някои части на столицата на 26 февруари"}
{"url": "http://www.focus-news.net/news/2019/02/25/2627630/stara-zagora-okrazhniyat-sad-ostavi-v-aresta-chetirima-dushi-obvineni-za-izmama-s-obeshtanie-za-teglene-na-bankovi-krediti.html", "text": "Окръжният съд остави в ареста четирима души, обвинени за измама с обещание за теглене на банкови кредити. Това съобщиха от пресцентъра на  Апелативна прокуратура - Пловдив . По искане на Районна прокуратура - Стара Загора съдът определи мярка за неотклонение „Задържане под стража“ спрямо 52-годишна с инициали С.В., 47-годишен с инициали Е.Т., 51-годишна с инициали М.П. и 38-годишен с инициали И.Г., привлечени като обвиняеми по досъдебно производство за това, че през периода от месец  септември 2018 г. до месец януари 2019 г., в гр. Раднево, обл. Стара Загора, гр. Чирпан, обл. Стара Загора, и гр. Стара Загора, в условията на продължавано престъпление, в съучастие помежду си, с цел да набавят за себе си имотна облага, възбудили и поддържали заблуждение у шест лица – относно обстоятелството, че срещу заплащане на определени суми, които следва да бъдат преведени чрез система за разплащане, ще им съдействат за отпускане на потребителски кредити от банкови институции, независимо от кредитните им досиета и с това на пострадалите е причинена имотна вреда, в общ размер на 6 125,00 лева. \r\nВ хода на образуваното досъдебно производство е установено, че обвиняемите се познавали. Обвиняемият Е.Т. публикувал в интернет сайт обяви за оказване на съдействие за отпускане на банкови кредити. Данните за кандидатствалите лица той предоставял на обвиняемия И.Г. Последният чрез телефонни разговори с пострадалите ги въвеждал в заблуждение, че има връзки в банкови институции и може да им съдейства при кандидатстване за банков кредит. Той  искал от пострадалите да изпращат различни парични преводи на обвиняемата С.В., които представял като разходи по бъдещите кредити. Преведените парични суми били теглени в гр. София от обвиняемата С.В, която ги предавала на обвиняемите М.П. и И.Г.  \r\nВпоследствие средствата били разпределяни между четиримата обвиняеми.  \r\nВ хода на разследването под ръководството на Районна прокуратура – Стара Загора се установява съпричастността на четиримата обвиняеми към извършването на подобни измами на територията на цялата страна, като са налице данни за още множество пострадали по описаната схема. Разследването по установяването на цялостната престъпна дейност на обвиняемите продължава. \r\nРайонен съд - Стара Загора е преценил, че от събраните по делото доказателства може да се направи обосновано предположение, че С.В., на 52 г., Е.Т., на 47 г., М.П., на 51 г. и И.Г., на 38 г. са извършили престъплението, за което са привлечени като обвиняеми и съществува реална опасност да се укрият или да извършат друго престъпление. \r\nВзетите спрямо четиримата обвиняеми мерки за неотклонение може да се обжалват и протестират пред Окръжен съд - Стара Загора.", "date": "2019.02.25", "title": "Стара Загора: Окръжният съд остави в ареста четирима души, обвинени за измама с обещание за теглене на банкови кредити"}
{"url": "http://www.focus-news.net/news/2019/02/25/2627631/varna-domakinstva-v-grada-sa-s-narusheno-vodopodavane-zaradi-avariya.html", "text": "Домакинства във Варна са с нарушено водоподаване заради авария. Това съобщиха за  Радио „Фокус“ – Варна  от водното дружество в града. До около 17.00 часа без вода остава района между улиците: бул. “Цар Освободител“, „Струга“, бул. “Сливница“ и „Отец Паисий“. С нарушено водоподаване също до около 17.00 часа е района между улиците: бул. “Христо Смирненски“, “Мир“, бул. “Васил Левски“ и „Подвис“. \r\nСияна БУХЛАРСКА", "date": "2019.02.25", "title": "Варна: Домакинства в града са с нарушено водоподаване заради авария"}
{"url": "http://www.focus-news.net/news/2019/02/25/2627629/veliko-tarnovo-obshtinata-tarsi-firma-za-remonta-na-mosta-nad-reka-belitsa-v-debelets.html", "text": "Обществена поръчка за изпълнител на проекта за ремонт на моста над река Белица  в края на Дебелец обяви община Велико Търново. Търси се фирма, която да изготви техническия проект за възстановяване и реконструкция на стоманентобетонното съоръжение, съобщават за  Радио „Фокус“ – Велико Търново  от местната администрация. Състоянието на моста, построен през 1988 година, към момента е критично. Ремонт не е правен от изграждането му. В края на миналата година, след искане на общината, Министерски съвет отпусна 320 000 лева за обновяването му. Средствата за техническия проект са в размер на 42 338 лева без ДДС. От местната администрация уверяват, че с реконструкцията на моста ще се възстанови неговата конструктивна устойчивост и товароносимост. Ще бъде направено и подобряване на транспортните подходи към моста, за да се осигури  по-добра, комфортна и безопасна транспортната връзка между Дебелец и великотърновския кв. „Чолаковци“ . \r\nСрокът за кандидатстване по обявената обществена поръчка е до 26 февруари, като процедурата ще бъде затворена в 17.00 часа. Повече за условията, на които трябва да отговаря евентуалния изпълнител можете да откриете на интернет сайта на общината. \r\nЛуиза ТРАНЧЕВА", "date": "2019.02.25", "title": "Велико Търново: Общината търси фирма за ремонта на моста над река Белица в Дебелец"}
{"url": "http://www.focus-news.net/news/2019/02/25/2627633/smolyan-regionalen-istoricheski-muzey-shte-predstavi-v-dospat-izlozhbata-balgarskata-darzhava-sled-osvobozhdenieto-granitsi-i-simvoli-po-povod-3-mart.html", "text": "Регионален исторически музей „Стою Шишков“ – Смолян гостува в Доспат с изложба „Българската държава след освобождението – граници и символи” по повод Националния празник на Република България. Това каза за  Радио „Фокус“ – Смолян  главният уредник на музея Златка Петрова. „Фотодокументалната изложба, която ще бъде открита в 10.30 часа в Доспат, е създадена от творчески екип музейни експерти\", поясни Петрова. По думите ѝ в нея се проследява българската държавност от края на ХІХ и през целия ХХ век с нейните символи – граници, конституция, герб, знаме и химн. Тя съдържа 111 снимки и документални текстове. Хронологически се проследява развитието и промените в основните символи на Третата българска държава. „Държавната символика има своето запазено място в епохата на Европа без граници. Стремежът на създателите ѝ обаче за открояване белегът на националната ни идентичност в нея ще остава непроменен\", обясни главният уредник. \r\n„На 3 март 1878 г. след края на тринадесетата поред Руско-турска война на политическата карта на Европа възкръсва България. Държавното съзряване на страната намира израз в основния ѝ закон – Конституцията. Третата българска държава в своята история има пет конституции, които в изложбата са представени чрез исторически текстове и снимки. От Освобождението до средата на ХХ век държавните граници се променят и тези промени са представени в карти, фотоси и документални текстове. Паралелно с изграждането на съвременната българска държава се създават, променят и утвърждават символите на националната идентичност и суверенитет – герб, знаме и химн. Символиката на националното знаме е сравнително устойчива, за разлика от държавния герб, който се оказва особено чувствителен на всяка промяна във формата на управление. Знамето и гербът на България с предистория и развитие през ХХ век са представени в хронологичен план. Сам по себе си гербът има своя собствена история – частични изменения или употреба на лични гербове на българските монарси, успоредно с държавния“, допълни Петрова. Приложенията им са също интересни с представянето им върху монети, банкноти и грамоти. Химнът е символът, който по най-емоционален начин обединява нацията. Изложбата се съпровожда от дипляна „Република България-граници и символи“, каза още Златка Петрова. \r\nНели ГЕРГЬОВСКА", "date": "2019.02.25", "title": "Смолян: Регионален исторически музей ще представи в Доспат изложбата „Българската държава след освобождението – граници и символи” по повод 3 март"}
{"url": "http://www.focus-news.net/news/2019/02/25/2627634/pregled-na-osnovnite-temi-vav-varnenskiya-pechat.html", "text": "„Регата „Тол Шипс“ тази година се проваля“, съобщава на първата си страница вестник  „Черно море“ . „Международната ветроходна регата „Тол Шипс 2019“, която в края на септември т.г. трябваше да стартира във Варна, няма да се проведе. Това става ясно от изявление на организатора Sail Traning International. Информацията за гонките и датите е свалена от официалния сайт, предстои градовете домакини да получат официално писмо за непровеждане на регатата, както и таксите, които са заплатени за събитието“, става ясно от публикацията, която продължава на втора страница. „Азот обагрил в червено водата до подстанция „Максуда“, става ясно от друга публикация. От анализираните основни физико-химични елементи във водните проби, взети от дерето, преминаващо през Западна промишлена зона във Варна, се констатират завишени нива на азот амониев, азот нитритен и общ азот от измерените показатели съгласно наредбата за характеризиране на повърхностните води. Останалите измерени показатели – БПК, разтворен кислород, азот нитратен, ортофосфати, като фосфор, общ фосфор и мед, отговарят на нормите за добро състояние на водите. Не са открити концентрации на желязо и хром (три- и шествалентен). „Строители и търговци са били най-търсени на трудовия пазар“, гласи водещото заглавие на трета страница на вестника. Предимно строители, търговци и автомонтьори са назначавани на трудов договор във Варна в края на 2018 г. Това съобщиха от Териториално статистическо бюро – Североизток. По предварителни данни на Националния статистически институт наетите по трудово и служебно правоотношение в област Варна към края на декември 2018 г. намаляват с 3.6 хил., или с 23% спрямо края на септември 2018 г., като достигат 150.8 хиляди. „Около 10 % от децата във Варна не са имунизирани срещу морбили“, става ясно от друга публикация на същата страница. Към края на 2018 г. 90 % от децата във Варненска област са обхванати с имунизации срещу морбили. Ако процентът им достигне 95, няма да има опасност от епидемия. Това е съобщила за Медийна група „Черно море“ д-р Анка Баева, началник на отдел „Противоепидемичен контрол“ в Регионалната здравна инспекция. Проблемът е с децата, които са отишли със своите родители на гурбет в чужбина, добави тя. Има и деца, за които има медицински противопоказания за поставяне на ваксината, но те са малко. Другата опасност са туристите от Румъния, където има стотици случаи на морбили.", "date": "2019.02.25", "title": "Преглед на основните теми във варненския печат"}
{"url": "http://www.focus-news.net/news/2019/02/25/2627628/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.25", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/02/25/2627638/montana-mazh-e-otkradnal-6-000-lv-ot-zhilishte-v-s-zamfir.html", "text": "Мъж е откраднал 6 000 лв. от жилище в с. Замфир. Това съобщиха от  ОДМВР – Монтана . На 24 февруари около 08.50 ч. е получен сигнал РУ - Лом от 60-годишна жителка на с. Замфир. Тя обяснила, че същата сутрин между 07.30 ч. и 08.30 ч. неизвестен извършител с техническо средство счупил катинар на входна врата на обитаваното от нея жилище в с. Замфир.  Мъжът откраднал 6 000 лв, зашити в спален дюшек. Местопроизшествието е посетено от дежурна оперативна група, извършен е оглед и е образувано досъдебно производство.", "date": "2019.02.25", "title": "Монтана: Мъж е откраднал 6 000 лв от жилище  в с. Замфир"}
{"url": "http://www.focus-news.net/news/2019/02/25/2627635/sport-viktoriya-tomova-se-izkachi-s-tri-pozitsii-v-svetovnata-ranglista.html", "text": "Виктория Томова се изкачи с три позиции в световната ранглиста и през новата седмица първата ракета на България при дамите заема 155-о място. \r\nПрогрес с 35 позиции до номер 197 бележи победителката на турнира по тенис на твърди кортове в Съпрайз, американския щат Аризона - Сесил Каратанчева. Елица Костова остава на 220-то място.  \r\nНачело в ранглистата остава Наоми Осака, следвана от Симона Халеп. Петра Квитова измести от третото място Слоун  Стивънс, която вече е четвърта в света. \r\nВ „Топ 10“ има и други промени. Кики Бертенс се изкачи до седмо място, а Анджелик Кербер падна с едно до номер осем.", "date": "2019.02.25", "title": "Спорт: Виктория Томова се изкачи с три позиции в световната ранглиста"}
{"url": "http://www.focus-news.net/news/2019/02/25/2627636/pleven-patnite-nastilki-v-oblastta-sa-obraboteni-i-prohodimi-pri-zimni-usloviya.html", "text": "Нормален е трафикът в Плевенска област, съобщиха за  Радио ,,Фокус\"  от Областно пътно управление - Плевен. Пътните настилки са сухи, обработени и проходими при зимни условия, няма данни заледявания и мъгла. Температурите са около минус 6°. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с път III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г.", "date": "2019.02.25", "title": "Плевен: Пътните настилки в областта са обработени и проходими при зимни условия"}
{"url": "http://www.focus-news.net/news/2019/02/25/2627641/gabrovo-tri-sela-ot-oblastta-ostavat-bez-voda-dnes.html", "text": "Три габровски села остават без вода днес, съобщават от пресцентъра на  общината . За извършване на аварийни ремонти без вода от 9.00 до 17.00 часа ще останат село Велковци и село Орловци.  До 12.00 часа – село Копчелии.", "date": "2019.02.25", "title": "Габрово: Три села от областта остават без вода днес"}
{"url": "http://www.focus-news.net/news/2019/02/25/2627637/kmetat-georgi-ikonomov-bansko-e-tvardo-na-kartata-na-vsichki-ski-kurorti-samochuvstvieto-ni-e-kato-na-avstriytsite-i-italitsantsite.html", "text": "Банско е твърдо на картата на всички ски курорти, самочувствието ни е като на австрийците и италицанците. Това каза за сутрешния блок „Добро утро, България“ на  Радио „Фокус“   кметът на Банско Георги Икономов. Той припомни, че за 10-а година Банско е домакин на Светованата купа по ски. Вторият ден старта на Супергигантски слалом е бил отложен, но хората от ски средите го приемат, защото това е природа, а не състезание, което протича в зала, обясни Икономов, като добави, че Гиганстският слалом е протекъл по най-добрия начин. Относно подготовката на 3-дневното събитие кметът на Банско обясни, че самото одобрение да си домакин на кръг от Световната купа става години по-рано, след това се събира организационният комитет за Световната купа от поне 6 месеца. „Много хора ме питат, това говори, че не вникват в дълбочина – кога ще се проведе, в понеделник ли ще се проведе този старт? Няма как да се проведе отложеният старт, защото тук става въпрос за екипи, за телевизия, за наем на оборудване. Всичко е по часове, по минути разчетено. Работата е огромна. В много различни направления – като се говори от логистиката, от това колко тира са дошли и трябваше да се качат високо в планината, което означаваше перфектно изчистени пътища. Включително и през нощта се случваха тези неща, това да се подготви трасето за тази писта, за това състезание, за тези скоростни дисциплини. От там да се прокарат десетки километри кабели, които осигуряват живото предаване, снимането на това събитие. Само състезателите с техните отбори и хората, които поддържат ските и помощник-треньорите са над 2 000 човека“, каза кметът. Георги Икономов обясни, че отзивите за организацията на чуждестранните участници са позитивни – впечатлени са от Банско, публиката, пистите и посрещането на самите участници. Той изрази надежата си това да бъде поредното доказателство, че Банско е курорт от световна класа и че е време това да се разбере и в България, както са го разбрали в Световната федерация по ски. За тези 10 години, като домакини на Световната купа по ски, светът е научил за Банско и за България като ски дестинация. Променени са и самочувствието, и опитът, добави още Икономов.  \r\nВиктория МЕСРОБОВИЧ-КУВЕНДЖИЕВА", "date": "2019.02.25", "title": "Кметът Георги Икономов: Банско е твърдо на картата на всички ски курорти, самочувствието ни е като на австрийците и италицанците"}
{"url": "http://www.focus-news.net/news/2019/02/25/2627640/burgas-dvama-mazhe-sa-s-opasnost-za-zhivota-sled-katastrofa-na-s-krumovo-gradishte-s-tserkovski.html", "text": "На 23 февруари около 23.35 ч. на пътя с. Крумово Градище – с. Церковски, лек автомобил катастрофира поради движение с несъобразена скорост, преобръщайки се извън пътното платно. Това съобщиха от пресцентъра на  ОДМВР – Бургас . Колата е с бургаска регистрация, собственост на 35 годишен мъж от Карнобат, с неустановен към момента водач.  Пострадал е собственикът на автомобила, като е получил остра дихателна недостатъчност и е настанен в отделение „Реанимация“ на УМБАЛ – Бургас, с опасност за живота. С опасност за живота е и неговия 42 - годишен спътник, също от Карнобат. Мъжът е в състояние на кома и е настанен за лечение в отделение „Реанимация“ на УМБАЛ – Бургас.", "date": "2019.02.25", "title": "Бургас: Двама мъже са с опасност за живота след катастрофа на с. Крумово Градище – с. Церковски"}
{"url": "http://www.focus-news.net/news/2019/02/25/2627639/burgas-lek-avtomobil-se-e-zapalil-na-okolo-2-km-ot-razklona-selo-vresovo-nyama-postradali.html", "text": "Лек автомобил се е запалил на около 2 км от разклона село Вресово, няма пострадали. Това съобщиха от  ОДМВР – Бургас . Сигналът е подаден на 23 февруари т.г. около 08.45 часа в Районно управление – Руен. Съобщено е, че на около 2 км от разклона село Вресово в посока село Шиварово гори лек автомобил с бургаска регистрация, управляван от 56-годишен мъж от Карнобат.  Според мъжа по време на движение усетил миризма на пушек и след като спрял автомобила си, като същият се запалил и изгорял. Вероятна причина за пожара е техническа неизправност.", "date": "2019.02.25", "title": "Бургас: Лек автомобил се е запалил на около 2 км от разклона село Вресово, няма пострадали"}
{"url": "http://www.focus-news.net/news/2019/02/25/2627632/die-zeit-mayk-pens-shte-se-sreshtne-s-lidera-na-venetsuelskata-opozitsiya.html", "text": "Вицепрезидентът на САЩ Майк Пенс ще пътува до колумбийската столица Богота, за да проведе среща с лидера на опозицията във Венецуела Хуан Гуайдо, съобщава германският национален ежедневник  Die Zeit . „Време е за свободна и демократична Венецуела“, написа Пенс в социалната мрежа „Туитър“, след инцидентите на границата с Венецуела от почивните дни.  \r\nВ Богота американският вицепрезидент ще се срещне и с представители на държавите от Групата от Лима, за да обсъди с тях по-нататъшните действия с оглед ситуацията в Каракас. За първи път на заседание на създадения през 2017 г. формат ще присъства и самообявилият се за президент на Венецуела Хуан Гуайдо. \r\nОт редакцията припомнят, че през уикенда венецуелските власти затвориха редица гранични пунктове, за да възпрепятстват предаването на хуманитарна помощ от САЩ за гражданите на латиноамериканската страна. На границите с Колумбия и Бразилия имаше инциденти, в които бяха убити поне трима души, а около 300 други бяха ранени.  В неделя Колумбия затвори всички гранични пунктове с Венецуела за срок от 48 часа. Въпреки това отново се стигна до сблъсъци.  \r\nВенецуела е в сериозна политическа и икономическа криза. В страната има продоволствена криза и недостиг на лекарства. Инфлацията, изчислена от Международния валутен фонд за 2018 г., е 1 370 000%. Три милиона души са избягали от страната, според оценки на агенцията на ООН за бежанците. \r\nДържавният секретар на САЩ Майк Помпео очаква Мадуро да се оттегли от президентския пост. „Убеден съм, че венецуелският народ ще гарантира, че дните на Мадуро са преброени\", подчерта Пенс в изявление за CNN. Във Вашингтон многократно повтаряха, че „всички опции“ за Венецуела „са на масата“, включително и военната.  Тереза Герова", "date": "2019.02.25", "title": "Die Zeit: Майк Пенс ще се срещне с лидера на венецуелската опозиция"}
{"url": "http://www.focus-news.net/news/2019/02/25/2627642/burgas-voleybolistite-ot-neftohimik-2010-pobediha-otbora-na-montana-v-mach-ot-19-iya-krag-v-natsionalnata-superliga.html", "text": "Драматична и много ценна победа записаха волейболистите от „Нефтохимик 2010“ при визитата си в Монтана на едноименния отбор в мач от 19-ия кръг в националната Суперлига. Това съобщиха от пресцентъра на  Община Бургас . След размяна на геймове се стигна до 2:2 и решителен тайбрек. В него бургазлии наложиха физическо и техническо превъзходство над съперника и закономерно ликуваха с 15:10 точки. \r\nВ отделните части 23:25, 25:22, 22:25, 25:21, 15:10. \r\nДиагоналът на бургазлии Николай Учиков беше най-резултатен с 24 точки. Георги Петров завърши с 16 точки. \r\nПрез тази седмица за момчетата на треньора Николай Желязков предстоят два мача. На 26 февруари от 19.00 часа в спортна зала „Младост“ ще се изиграе отложената среща от 14-ия кръг „Нефтохимик 2010“ – „Дунав“ – Русе. \r\nНа 1 март е бургаското дерби от 20-ия кръг в Суперлигата. На полето един срещу друг ще застанат отборите на  „Нефтохимик 2010“ и „Дея Спорт“. Двубоят е от 18.30 часа в спортна зала „Младост“. \r\nНа двете срещи зрителите ще влизат срещу билетче от 1 лев.", "date": "2019.02.25", "title": "Бургас: Волейболистите от „Нефтохимик 2010“ победиха отбора на Монтана в мач от 19-ия кръг в националната Суперлига"}
{"url": "http://www.focus-news.net/news/2019/02/25/2627644/burgas-v-kulturen-dom-na-neftohimika-shte-bade-predstavena-postanovkata-svetlonosetsa-na-5-mart.html", "text": "В Културен дом на нефтохимика ще бъде представена постановката „Светлоносеца“ на 5 март. Това съобщиха от пресцентъра на  Община Бургас . Представлението ще бъде представено от 19.00 и 20.30 часа Младежка театрална трупа „Валери и приятели“ към Народно читалище „Асен Златаров 1940“, по инициатива на Ротаракт клуб и със съдействието на Ротари клуб – Бургас и Драматичен театър „Адриана Будевска“, ще изиграе най-новата си постановка „Светлоносеца“ в подкрепа на каузата „Изкореняване на полиомелита в целия свят“. Благотворителните билети ще се продават на цена от 8 лв. в касата на Културен дом на нефтохимика, а на самия 5 март и в касата на театъра, където ще се играе постановката.", "date": "2019.02.25", "title": "Бургас: В Културен дом на нефтохимика ще бъде представена постановката „Светлоносеца“ на 5 март"}
{"url": "http://www.focus-news.net/news/2019/02/25/2627645/kyustendil-golyamo-kolichestvo-tsigari-bez-banderol-sa-izzeli-pri-proverka-na-lek-avtomobil-i-dva-imota-v-grada.html", "text": "Голямо количество цигари без бандерол са иззели при проверка на лек автомобил и два имота в града, съобщиха от  Областна дирекция на МВР – Кюстендил . В края на миналата седмица са осъществени процесуално-следствени действия в условия на неотложност. Цигарите са открити в лек автомобил „Дачия“ и на 2 адреса в града. Общото им количество е 27 980 къса. Собственикът на автомобила  и едното жилище, обект на специализираните полицейски действия, е 58-годишен мъж от Кюстендил. Той е задържан за 24 часа. По случая е започнато досъдебно производство, уведомен е дежурен прокурор. 1172 къса цигари без български акцизен бандерол са открили и иззели кюстендилски полицаи при проверка на лек автомобил „Форд“. Автомобилът е бил управляван от 53-годишна кюстендилка. Проверката е извършена в района на с. Жиленци. По случая е започнато досъдебно производство за престъпление против финансовата система в РУ - Кюстендил, уведомен е дежурен прокурор.", "date": "2019.02.25", "title": "Кюстендил: Голямо количество цигари без бандерол са иззели при проверка на лек автомобил и два имота в града"}
{"url": "http://www.focus-news.net/news/2019/02/25/2627649/veliko-tarnovo-86-godishna-zhena-e-zaginala-pri-pozhar-v-gorna-oryahovitsa.html", "text": "86-годишна жена е загинала при пожар в дома си в Горна Оряховица. Сигналът за инцидента е получен на тел. 112 малко преди 14.00 часа на 24 февруари, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. На място незабавно са пристанали екипи на пожарната, които са започнали да гасят пламъците. Те са били придружени и от полицаи от железничарския град. След потушаване на огъня в една от стаите е намерено тялото на възрастната обитателка на имота, което е изпратено за аутопсия. Пожарът е унищожил изцяло две от стаите, изгоряла е и около 10 кв. м покривна конструкция. Според първоначалните данни той е тръгнал от печка на твърдо гориво. Изясняването на причините продължава, по случая е започнато досъдебно производство. \r\nЛуиза ТРАНЧЕВА", "date": "2019.02.25", "title": "Велико Търново: 86-годишна жена е загинала при пожар в Горна Оряховица"}
{"url": "http://www.focus-news.net/news/2019/02/25/2627646/veliko-tarnovo-trima-dushi-sa-postradali-pri-katastrofa-mezhdu-selata-samovodene-i-resen.html", "text": "Мъж и две жени са пострадали при катастрофа на пътя между селата Самоводене и Ресен. Това съобщават от  Областна дирекция на МВР – Велико Търново . Произшествието е станало в петък около 18.00 часа. По първоначална информация лек автомобил „Опел Корса“, управляван от 65-годишен мъж от село Камен е напуснал пътното платно и се е преобърнал. В резултат на това е пострадал водачът, който след преглед е освободен за домашно лечение, както и две пътнички на 58 и 65 години от селата Нова Върбовка и Камен. Водачът е изпробван за употреба на алкохол, пробата е отрицателна. По случая е започнато досъдебно производство.", "date": "2019.02.25", "title": "Велико Търново: Трима души са пострадали при катастрофа между селата Самоводене и Ресен"}
{"url": "http://www.focus-news.net/news/2019/02/25/2627648/dobrich-tri-zheni-sa-stanali-zhertvi-na-telefonni-izmami-na-teritoriyata-na-grada.html", "text": "Три жени са станали жертви на телефонни измами на територията на града. Това съобщиха от  ОДМВР – Добрич . По данни на тримата пострадали, те са получили обаждане на домашните си телефони от непознат мъж, представящ се за служител на МВР на 22 февруари. Мнимият полицай заявява на възрастните жени, че се провежда полицейска акция за залавяне на извършители на телефонни измами и е необходимо съдействието им. Жена на 77 години предава сумата от 6 800 лева и на 78 години предава сумата от 3 165 лева. Също така 86-годишна жена дава сумата от 2 000 лева, 1 000 евро, 500 щатски долара  и около 5 грама златни накити. Образувано е досъдебно производство.", "date": "2019.02.25", "title": "Добрич: Три жени са станали жертви на телефонни измами на територията на града"}
{"url": "http://www.focus-news.net/news/2019/02/25/2627643/d-r-svetoslav-dimitrov-veterinaren-lekar-mikrochipat-pri-domashnite-lyubimtsi-ne-e-gps-no-sadarzha-vazhna-informatsiya.html", "text": "Микрочипът при домашните любимци не е GPS, но съдържа важна информация. Това каза за  Радио „Фокус“ – Пирин  д-р Светослав Димитров, ветеринарен лекар. По думите му благодарение на информацията, която се съдържа в микрочипа може да се установи броят на животните и да се получи важна информация за тях. „По този начин се осъществява контрол, който могат да налагат съответните институции“, добави д-р Светослав Димитров. Той коментира, че чипа е полезен и при инциденти. „Например, когато куче ухапе човек, при улавяне на животното след прочитане на микрочипа се установява адреса и телефонния номер на собственика“, коментира д-р Димитров. Той добави, че едва, когато се улови животното и се сканира с четец, може да се установи кой е собственикът. „Избягало животно не може да се намери чрез микрочипа, защото чипът представлява букви и цифри, чрез които се въвежда във ветеринарно информационна система, която е на Национално ниво“, каза още д-р Светослав Димитров. Той заяви, че всеки един ветеринарен лекар, който има достъп, може да провери статуса на животното. „Съдържа се информация като име на животното, цвят, порода, възраст както и информация за лекаря, който е поставил чипа“, посочи ветеринарят. По думите му най-важната информация е, че в микрочипа фигурират данните на собственика като ЕГН, телефон и адрес. „Също така се съдържа и информация за профилактичните мероприятия като обезпаразитяване и най-важното задължителната годишната ваксина“, заяви д-р Светослав Димитров. \r\nДенис НИКИФОРОВ", "date": "2019.02.25", "title": "Д-р Светослав Димитров, ветеринарен лекар: Микрочипът при домашните любимци не е GPS, но съдържа важна информация"}
{"url": "http://www.focus-news.net/news/2019/02/25/2627647/dimitar-margaritov-kzp-obshtata-kartina-pokazva-che-zimniyat-turisticheski-sezon-proticha-spokoyno.html", "text": "Зимният туристически сезон протича спокойно. Това показва общата картина, която обединява резултатите от нашите проверки в курортите, усилията на всички институции и на бранша, както и поведението на самите туристи. Коментарът направи председателят на Комисията за защита на потребителите (КЗП) Димитър Маргаритов пред БНР, съобщиха от пресцентъра на  КЗП .   \r\n„Ние ангажираме нашите колеги, които работят и в други части на страната сега да бъдат в зимните курорти, за да имаме по-уплътнено присъствие. Най-вече, за да може да реагираме бързо тогава, когато има конкретна жалба или сигнал”, посочи Маргаритов. Той обяви, че при извършените основно по план-програмата на Комисията няколкостотин проверки в по-малко от десет процента от случаите са установени нарушения, като уточни, че някои от проверките все още не са приключили.  \r\n„Нарушенията основно са свързани с констатирано разминаване между справедливите очаквания на хората да получат качествен туристически продукт и тук-таме известни пропуски, свързани с това част от услугите да не бъдат предоставени. Има и по-дребни административни нарушения, като непоставена категорийна символика, липса на цените на услугите и пр.”, даде примери председателят на КЗП. Той подчерта, че е необходимо проверките да продължат до края на сезона, качеството на услугата да бъде на необходимото ниво, да не се разочароват хората и да са доволни и спокойни. \r\nСпоред председателя на КЗП спокойният туристически сезон се дължи на множество фактори. „Отдавам го на това, че в последните години има обща воля на институциите за затягане на дисциплината. Онзи ден, например беше представена от министъра на туризма новата система, която ще позволи много по-голяма прозрачност във всички места за настаняване, включително и по-нискокатегорийните, където твърдим, че има губещи се информация и детайли относно предоставянето на услугите. Според мен, усилията на институциите, поведението на самите хотелиери и ресторантьори, бдителността на потребителите, която в последно време също е завишена, доведоха дотам, че за радост по-рядко се срещат нарушения. Може би и медиите го усещат по това, че в сравнение с минали периоди, като че ли няма чак толкова много оплаквания директно към средствата за масова информация”, коментира Маргаритов.  \r\n„Ясно е статистически, че се увеличава броят на туристите и че растат приходите от туризъм в България. Данните и на Министерството на туризма, и на Националния статистически институт показаха за миналата година ръст, който досега не беше достиган изобщо в абсолютен мащаб на броя на хората, и над 7 милиарда лева постъпления, което прави туристическия бизнес стълб във формирането на БВП”, каза още Маргаритов.  \r\nЗапитан за профила на посещаващите българските курорти туристи той отговори така: „Чуваме различни мнения. Едни коментират, че тук е по-скъпо, отколкото в Италия или в Австрия. Същевременно някои казват, че туристите идват тук, защото им е много евтино по отношение на храната и алкохола. Тези неща не могат да бъдат верни и двете. Или едното от тях е вярно, а другото – не. Или и двете не са верни в някаква степен. Това означава, че има разумен компромис в съотношението цена-качество и оттам – по-широката палитра на потребителите, които се възползват от такъв тип туристически продукт. Разбира се, ние никога не бихме могли да достигнем нивата на онези държави, които от стотици години развиват ски центрове. Но това, което е постигнато досега и темпът, с който се върви напред, е изключително задоволително, въпреки трудностите, за които всички знаем. И перспективата е добра, но всяка от свързаните с процесите страни трябва да бъде максимално отговорна, за да постигнем идеалните условия за продължаващо положително развитие на целия отрасъл”, завърши Маргаритов.", "date": "2019.02.25", "title": "Димитър Маргаритов, КЗП: Общата картина показва, че зимният туристически сезон протича спокойно"}
{"url": "http://www.focus-news.net/news/2019/02/25/2627651/razgrad-okrazhniyat-sad-nalozhi-uslovna-prisada-na-lekar-obvinen-za-izmama.html", "text": "Окръжният съд наложи условна присъда на лекар, обвинен за измама. Това съобщиха от  Апелативна прокуратура – Варна . Предаденият на съд с обвинителен акт на Районната прокуратура в Разград за измама д-р Бранимир М. получи наказание лишаване от свобода за срок от 3 години. Изтърпяването на наказанието е било отложено с 5-годишен изпитателен срок. Лекарят е бил признат за виновен от състав на Разградския районен съд за престъплението, извършено в съучастие с мъж с инициали  Борис П., който се представял за съдебен заседател. Срещу него обаче делото е било прекратено поради смъртта му. \r\nОсъденият лекар работел като хирург в хирургичното отделение на МБАЛ „Свети Иван Рилски“ в Разград. Вторият подсъдим – Борис П., бил управител на охранителна фирма от Кубрат. Двамата подсъдими измамили бащата на осъден, когото заблудили, че срещу 10 600 лева, които ще платят на съдии, прокурори и фелдшера на ареста, ще изкарат сина му на свобода и ще отложат изтърпяването на ефективното наказание. При извършване на измамата с цел имотна облага подсъдимият Борис П. се представял за съдебен заседател, въпреки че през този период той не е бил вписан в списъка със съдебни заседатели на Разградския окръжен съд.  \r\nДо осъдителната присъда за д-р Бранимир М. се стигна след повторно разглеждане на делото, тъй като Разградският окръжен съд върна делото на първата съдебна инстанция заради пропуски в мотивите на присъдата, която тогава бе ефективна и за лекаря, и за съучастника му.  \r\nМеждувременно осъденият д-р Бранимир М. е бил задържан под стража по досъдебно производство на Окръжната прокуратура в Разград, след като е установен, че предписва със зелени рецепти морфин на пациенти, които не се нуждаят от такова лечение. Наркотичното вещество било продавано на наркодилъри във Варна.", "date": "2019.02.25", "title": "Разград: Окръжният съд наложи условна присъда на лекар, обвинен за измама"}
{"url": "http://www.focus-news.net/news/2019/02/25/2627650/burgas-spektakalat-sinbad-i-sakrovishteto-na-sedemte-kralstva-shte-bade-predstaven-v-grada-na-18-mart.html", "text": "Спектакълът на режисьора Христо Ботев „Синбад и съкровището на седемте кралства“ на театър „Възраждане“ – София ще бъде представен в Бургас на 18 март. Това съобщиха от пресцентъра на  Община Бургас . В него участие ще вземат Донка Аврамова-Бочева, Боян Младенов, Анатоли Лазаров, Георги Златаров, Яна Кузова, Свежен Младенов, Мариана Жикич и Филипа Балдова. Синбад пътува по морета и океани, без да се страхува от приключения и опасности. Това е история, изпълнена с вълнуващи и мистериозни случки, опасности и различни изпитания. В нея има много смях, настроение, музика, танци, които гарантират едно незабравимо изживяване с пиратската история с щастлив край! Спектакълът ще се играе в Културен дом на нефтохимика.", "date": "2019.02.25", "title": "Бургас: Спектакълът „Синбад и съкровището на седемте кралства“ ще бъде представен в града на 18 март"}
{"url": "http://www.focus-news.net/news/2019/02/25/2627653/rangel-markov-kmet-na-bankya-mineralnata-banya-v-bankya-shte-se-prevarne-v-ikonomicheski-dvigatel-za-razvitie-na-rayona.html", "text": "Минералната баня в Банкя ще се превърне в икономически двигател за развитие на района. Това каза в предаването „Градът“ по Канал 3, кметът на населеното място Рангел Марков (ГЕРБ), съобщиха от пресцентъра на  ПП ГЕРБ . Той добави, че балнеолечебницата трябва да бъде един работещ и функциониращ обект. \r\n„Изключително сме удовлетворени от факта, че започна реставрацията на минералната балнеолечебница в Банкя. Мястото е създадено да бъде балнеолечебница, а идеята е да се запази автентичния му вид. Това е най-ценното в тази сграда, тъй като в нея има много история. Сградата е на повече от 110 години. Ние максимално искаме да запазим, тази история и оригинален вид, тъй като тя е изключително ценна за Банкя.  На практика градът се е формирал такъв, какъвто е сега, благодарение на тази сграда. Балнеологията в България стартира от тук. Това е първата съвременна балнеолечебница в страната ни“, добави кметът Рангел Марков.  \r\nТой каза още, че основната функция на обекта е лечението с минерална вода. Сградата може да се ползва от максимален кръг хора. Капацитетът и е 180 човека.  Максимално ефективно и енергоемко ще използва минералната вода за отопление. Ще се предлагат различни процедури, предвиден е и лекарски кабинет. Лечебницата ще разполага със солна стая, релакс зона, различни по предназначение басейни, отделени семейни кътове, фитнес зала. Ще бъде дадено предложение да бъде изграден и по-голям, закрит 25 метров басейн. Предвижда се постоянно действаща изложба на автора на банята, която да връща посетителите към нейната история.  \r\n„Благодарен съм на всички, който съдействаха за реставрирането на сградата Това е обект, който ще донесе големи ползи на икономиката в района. Реставрацията не значи нищо, ако центъра не започна да функционира веднага, това за нас е приоритет. Важно е да заложим благоприятните за общината и за хората условия, както и да намерим опитен оператор, който да започне веднага да експлоатира обекта“, добави градоначалникът на Банкя Рангел Марков.", "date": "2019.02.25", "title": "Рангел Марков, кмет на Банкя: Минералната баня в Банкя ще се превърне в икономически двигател за развитие на района"}
{"url": "http://www.focus-news.net/news/2019/02/25/2627654/nsi-prez-chetvartoto-trimesechie-na-2018-g-oborotat-v-sektor-transport-skladirane-i-poshti-se-uvelichava-s-19-spryamo-tretoto-trimesechie-na-2018-g.html", "text": "През четвъртото тримесечие на 2018 г. оборотът в сектор „Транспорт, складиране и пощи“ се увеличава с 1.9% спрямо третото тримесечие на 2018 г. Това сочи  статистика на Националния статистически институт (НСИ) . Индексите на оборота в услугите обхващат дейностите, включени в секторите „Транспорт, складиране и пощи“, „Създаване и разпространение на информация и творчески продукти; Далекосъобщения“ и „Други бизнес услуги“. Тримесечни изменения \r\nПо предварителни данни през четвъртото тримесечие на 2018 г. общият индекс на оборота за сектор „Транспорт, складиране и пощи“, изчислен от сезонно изгладени данни, се увеличава с 1.9% спрямо третото тримесечие на 2018 година. Ръст се наблюдава при повечето дейности, като той е най-голям при „Въздушен транспорт“ - с 9.4%. Намаление е регистрирано само при „Складиране и обработка на товари, спомагателни дейности в транспорта“ - с 1.6%. \r\nОбщият индекс на оборота за сектор „Създаване и разпространение на информация и творчески продукти; Далекосъобщения“ нараства с 1.7% спрямо третото тримесечие на 2018 година. Увеличение е отчетено при повечето дейности, като то е най-значимо при „Информационни услуги“ - с 9.3%. Спад е регистриран при „Издателска дейност“ (с 9.1%) и „Производство на филми и телевизионни предавания, звукозаписване и издаване на музика“ (с 1.6%). \r\nПри Други бизнес услуги се наблюдава увеличение спрямо предходното тримесечие при повечето дейности, като то е най-голямо при „Туристическа агентска и операторска дейност; други дейности, свързани с пътувания и резервации“ - с 6.5%. Най-съществено намаление е регистрирано при „Юридически дейности; Счетоводни и одиторски дейности, данъчни консултации; Консултантски дейности в областта на управлението“ - със 7.2%. Годишни изменения \r\nПрез четвъртото тримесечие на 2018 г. общият индекс на календарно изгладените данни на оборота в сектор „Транспорт, складиране и пощи“ нараства с 9.0% в сравнение със същото тримесечие на 2017 година. Увеличение е отчетено при всички дейности, като най-значително е при „Въздушен транспорт“ - с 20.1%. \r\nОбщият индекс на оборота за сектор „Създаване и разпространение на информация и творчески продукти; Далекосъобщения“, изчислен от календарно изгладени данни, е с 11.9% по-висок през четвъртото тримесечие на 2018 г. в сравнение с четвъртото тримесечие на 2017 година. Най-голям е ръстът при „Информационни услуги“ - с 25.7%, и при „Дейности в областта на информационните технологии“ - с 18.3%. Намаление се наблюдава единствено при „Производство на филми и телевизионни предавания, звукозаписване и издаване на музика“ (с 1.9%). \r\nПри Други бизнес услуги почти всички дейности отбелязват увеличение през четвъртото тримесечие на 2018 г. спрямо четвъртото тримесечие на 2017 година. Най-съществен е ръстът на „Туристическа агентска и операторска дейност; други дейности, свързани с пътувания и резервации“ - с 21.5%. Най-голямо намаление е отчетено при „Дейности по наемане и предоставяне на работна сила“ - с 23.4%.", "date": "2019.02.25", "title": "НСИ: През четвъртото тримесечие на 2018 г. оборотът в сектор „Транспорт, складиране и пощи“ се увеличава с 1.9% спрямо третото тримесечие на 2018 г."}
{"url": "http://www.focus-news.net/news/2019/02/25/2627656/dobrich-dvama-mladezhi-sa-predizvikali-pozhar-v-rayona-na-bivshiya-tsentar-na-uchenichesko-i-nauchno-tvorchestvo-v-grada.html", "text": "20-годишен мъж и 17-годишен младеж са предизвикали пожар в района на бивш „Център на ученическо и научно творчество” в Добрич. Това съобщават от пресцентъра на  ОДМВР - Добрич . Инцидентът е станал около 14.00 вчера. На място е установено, че е възникнал пожар на трети етаж в сградата и навес на около 100 метра. Двамата младежи са признали, че са причинили пожара. Работата по случая продължава.", "date": "2019.02.25", "title": "Добрич: Двама младежи са предизвикали пожар в района на бившия Център на ученическо и научно творчество в града"}
{"url": "http://www.focus-news.net/news/2019/02/25/2627652/burgas-ebvr-i-ministerstvo-na-ikonomikata-organizirat-biznes-forum-na-tema-iskash-biznesat-ti-da-rastei-nie-imame-eksperti-i-nou-hau.html", "text": "Европейската банка за възстановяване и развитие (ЕБВР), в партньорство с Министерството на икономиката и Община Бургас, организира информационен форум на тема „Искаш бизнесът ти да расте? Ние имаме експерти и ноу-хау“. Това съобщиха от  Община Бургас . Той ще се проведе в зала „Петя Дубарова“ на КЦ „Морско казино“ на 7 март 2019 г. от 10.00 часа. \r\nЗа участие са поканени представители на всички малки и средни компании от Бургас и региона. Целта на форума е те да се запознаят с възможностите, които дава програмата „Подкрепа за малкия бизнес“ на ЕБВР. Чрез нея фирмите могат да търсят и получат експертна помощ за развитие и растеж в различни области, като стратегия, маркетинг, финансов мениджмънт, енергийна ефективност и др. \r\n„За година програмата е подкрепила реализацията на 25 проекта, почти толкова очакват одобрение. По-голяма част от реализираните проекти са в София, затова организираме информационни форуми в страната, да могат повече фирми да научат за програмата и да се възползват от възможностите, които тя дава“, съобщи мениджърът на програмата за България Мирослав Стоянов. \r\nПредприемачи, завършили успешно проект по програмата, ще споделят личния си опит от процеса на кандидатстване, одобрение и изпълнение по време на форума. Екипът, който управлява програмата „Подкрепа за малкия бизнес“ на ЕБВР, ще даде практически съвети и напътствия за успешно участие. \r\nПредставители на Министерството на икономиката и Изпълнителната агенция за насърчаване на малките и средни предприятия ще запознаят присъстващите с мерките за подпомагане на малкия бизнес и възможностите, които предоставя Оперативна програма „Иновации и конкурентоспособност 2014 - 2020“. \r\nОбщина Бургас ще представи своята политика за насърчаване на предприемачеството. \r\nПредставители на бизнеса от Бургас и региона ще имат възможност да разкажат за предизвикателствата, които срещат в ежедневието си и да потърсят диалог с институциите, от които зависи решаването на проблемите им. \r\nБезвъзмездната помощ се получава до 1 месец след приключване на проекта. \r\nПо програмата са квалифицирани над 50 консултантски компании.", "date": "2019.02.25", "title": "Бургас: ЕБВР и Министерство на икономиката организират бизнес форум на тема „Искаш бизнесът ти да расте? Ние имаме експерти и ноу-хау“"}
{"url": "http://www.focus-news.net/news/2019/02/25/2627655/vma-s-opasnost-za-zhivota-e-68-godishniyat-mazh-postradal-pri-sbivane-v-kvartal-triagalnika.html", "text": "С опасност за живота е 68-годишният мъж, пострадал при сбиване в квартал „Триъгълника“. Това съобщи за  Агенция „Фокус“  Соня Колчакова от пресцентъра на ВМА. Мъжът е с тежка черепно-мозъчна травма и лицева травма.  „Фокус“ припомня , че сигналът за сбиване в квартал „Триъгълника“ е подаден около 21.18 часа на 24 февруари. Вследствие на инцидента е пострадал мъжът на 68 години, който е с черепно-мозъчна травма и е откаран във ВМА. Заради конфликта 30-годишен мъж е намушкан в корема. В момента вторият пострадал е  настанен в Хирургия в УМБАЛСМ „Н. И. Пирогов“.   \r\nТеодора ПАТРОНОВА", "date": "2019.02.25", "title": "ВМА: С опасност за живота е 68-годишният мъж, пострадал при сбиване в квартал „Триъгълника“"}
{"url": "http://www.focus-news.net/news/2019/02/25/2627657/in-memoriam-koy-beshe-krasimir-uzunovi.html", "text": "Красимир Узунов е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки“.  \r\nПрез 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. \r\nНа 7 юни 2000 г. създава първата българска частна информационна агенция „Фокус“.  \r\nПрез 2004 г. създава Радио „Фокус“ – Сливен, с което слага началото на най-голямата българска радиоверига „Фокус“, която в момента притежава 59 радиостанции, 15 регионални офиса и излъчва 12 самостоятелни програми. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. \r\nАвтор е на книгите „Проклятието на Суки“ – легенди (1992 г.), „Скок зад огледалото“ (1992 г.), „Приказки за армията“ (1993 г.), „Христос на Балканите“ (1993 г.), „Феноменът Дрангов“ (1997 г.), Пътеводител „Охрид“ (1998 г.), „Албанският фактор на Балканите“ (2001), „Българските бойни знамена – За честта и славата на България“ (2009), „История на 23-ти пехотен Шипченски полк във войните за национално освобождение и обединение“ (2011),„Възкресението на българското опълчение –  Душата на Македония и Одринско“ (2012), „Забравената война 1912 – 1913 г.“ (2013), „Бойните маршове на честта и славата на България“ (2014) „Каймакъ – Чаланъ“, (2015), „Епопеята на Добруджа – Курт-Бунар, Кочмар, Карапелит, Тутракан, Сарсънлар, Добрич...“ – Том 1 (2016), „Азъ служихъ при Дранговъ“ (2017).  \r\nНа 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. \r\nУдостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г.", "date": "2019.02.25", "title": "In memoriam: Кой беше Красимир Узунов?"}
{"url": "http://www.focus-news.net/news/2019/02/25/2627663/vidin-16-godishno-momche-ot-novo-selo-e-zadarzhano-v-politseyskiya-arest-za-krazhba-na-1745-lv.html", "text": "16-годишно момче от Ново село е било задържано в полицейския арест за кражба на парична сума от търговски обект във Видин. Това съобщиха от  ОДМВР - Видин . На 22 февруари, около 14.50 часа, в магазин за дрехи втора употреба (в сградата на Автогара Видин) непълнолетният откраднал 1745 лева от чекмедже на бюрото. По случая в районното управление е образувано бързо производство.", "date": "2019.02.25", "title": "Видин: 16-годишно момче от Ново село е задържано в полицейския арест за кражба на 1745 лв."}
{"url": "http://www.focus-news.net/news/2019/02/25/2627661/smolyan-predostavena-e-politseyska-zakrila-na-tri-maloletni-momicheta-ostaveni-bez-nadzor-v-madan.html", "text": "Предоставена е полицейска закрила на три малолетни момичета (на 9, 10 и 12 г.), оставени без надзор или придружител в Мадан. Това съобщиха от  ОДМВР – Смолян . На 22 февруари 2019 г. в 14.30 часа в град Мадан, в изпълнение за Закона за закрила на детето и Наредбата за условията и реда за предоставяне на полицейска закрила на детето, със заповед на началника на РУ - Мадан е предоставена полицейска закрила на три момичета от с. Кьосево, общ. Кърджали. Децата, съответно на 9 г., на 10 г. и на 12 г. са били сами в град Мадан, без надзор и без пълнолетен придружител. След приключване на работата с тях от страна на служители от социалните служби, на децата е предоставена полицейска закрила и са отведени при майка си в с. Кьосево, общ. Кърджали. Извършва се проверка за причините за оставяне на момичетата без надзор и неполагането на грижи от страна на родителите.", "date": "2019.02.25", "title": "Смолян: Предоставена е полицейска закрила на три малолетни момичета, оставени без надзор в Мадан"}
{"url": "http://www.focus-news.net/news/2019/02/25/2627658/kyustendil-namalyavat-razhodite-za-pridobivane-na-dalgotrayni-materialni-aktivi-v-ikonomikata.html", "text": "Намаляват разходите за придобиване на дълготрайни материални активи в икономиката. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Данните сочат, че в рамките на една година средствата за тази дейност възлизат на 131.6 млн. лева, в сравнение с предходната година те намаляват с 3.6%. Най-голям обем инвестиции са вложени в промишления сектор – 59.8 млн. лева. В сектора на услугите – търговия; ремонт на автомобили и мотоциклети; транспорт, складиране и пощи; хотелиерство и ресторантьорство, разходите за придобиване на дълготрайни материални активи са 40.2 млн. лв., или с 6.9% повече в сравнение с предходната година. Относителният дял на направените инвестиции за закупуване на машини, производствено оборудване и апаратура нараства с 9.2 пункта в сравнение с предходната година и достига 46.8%, а делът на разходите за закупуване на транспортни средства – с 0.2 пункта, и е 26.6%. Същевременно намаляват вложените средства за придобиване на сгради, строителни съоръжения и конструкции, както и за закупуване на земя. \r\nВенцеслав ИЛЧЕВ", "date": "2019.02.25", "title": "Кюстендил: Намаляват разходите за придобиване на дълготрайни материални активи в икономиката"}
{"url": "http://www.focus-news.net/news/2019/02/25/2627662/burgas-filmat-zelena-kniga-shte-bade-predstaven-kato-chast-ot-programata-na-sofiya-film-fest-na-brega-na-15-mart.html", "text": "Филмът „Зелена книга“ е част от програмата на „София филм фест на брега“. Това съобщиха от пресцентъра на  Община Бургас . Лентата стана носител на три награди „ОСКАР“ –  за най-добър филм, поддържаща мъжка роля и оригинален сценарий. Продукцията е вдъхновена от истинското приятелство, което успява да преодолее расизма и класовото разделение. „Зелена книга“ разказва историята на Тони Лип – охрана в италиано-американски квартал в Бронкс, нает да бъде шофьор на д-р Дон Шърли. Той е световноизвестен чернокож пианист и е на турне, започващо от Манхатън и стигащо до дълбокия Юг. Именно на това пътешествие двамата трябва да разчитат на „Зелена книга“, която да ги насочва към безопасните по това време места за афроамериканци. Двамата се сблъскват с расизъм, опасности, с неочаквана човечност и хумор и по този начин са принудени да забравят всички различия, за да оцелеят и да продължат едно пътуване за цял живот. Там те трябва да разчитат на „Зелената книга“ като пътеводител на безопасните места за афроамериканци. Двамата се изправят срещу расизъм, опасности, а историята поразява с топлота, човечност и хумор – Тони и Дон успяват да загърбят различията си, за да оцелеят и да преживеят заедно едно пътуване, което ще запомнят за цял живот. „Зелена книга“ ще бъде излъчен на 15 март от 20.15 часа.", "date": "2019.02.25", "title": "Бургас: Филмът „Зелена книга“ ще бъде представен като част от програмата на „София филм фест на брега“ на 15 март"}
{"url": "http://www.focus-news.net/news/2019/02/25/2627660/gen-konstantin-popov-s-krasimir-uzunov-si-otide-i-chastitsa-ot-balgariya.html", "text": "Един огромен българин си отиде, оставил и много недовършени дела - един човек интелектуалец, познавач на българския дух. Заедно с него си замина и частица от България. Това каза за  Радио „Фокус“  председателят на Комисията по отбрана при 44-то Народно събрание ген. Константин Попов. „Той беше един добър приятел, който ще липсва на много хора. Поклон пред паметта му!“, добави ген. Попов.", "date": "2019.02.25", "title": "Ген. Константин Попов: С Красимир Узунов си отиде и частица от България"}
{"url": "http://www.focus-news.net/news/2019/02/25/2627664/veliko-tarnovo-30-godishen-mazh-e-zadarzhan-za-napadenie-na-politseyski-sluzhiteli-v-strazhitsa.html", "text": "30-годишен мъж е задържан за нападение на полицейски служители в Стражица. Образувано е бързо производство за хулиганство в полицейското управление в Стражица. Това съобщиха от  Областна дирекция на МВР – Велико Търново . В петък в 03.10 часа полицейски патрул на Районното управление в Стражица извършвал обход в града, когато в близост до служебния автомобил паркирал лек автомобил „Ауди“ и пътник в него – 30-годишен местен жител, който свалил прозореца и започнал да ругае униформените служители. Поведението му наложило същият да бъде задържан, като по време на задържането е оказал съпротива и ударил с юмрук в областта на главата единия от униформените. Той е бил отведен в полицейския арест и срещу него е започнато бързо производство.", "date": "2019.02.25", "title": "Велико Търново: 30-годишен мъж е задържан за нападение на полицейски служители в Стражица"}
{"url": "http://www.focus-news.net/news/2019/02/25/2627666/elena-bodenova-ou-sv-sv-kiril-i-metodiy-v-selo-mesta-uchilishteto-parvonachalno-otvarya-vrati-v-selo-filipovo.html", "text": "Основно училище „Свети свети Кирил и Методий“ в село Места първоначално отваря врати в село Филипово през далечната 1921 - 1922 учебна година. Това каза за  Радио „Фокус“ - Пирин  Елена Боденова, директор на учебното заведение. „Помещава се най-напред в Читалище „Св. св. Кирил и Методий“ в село Филипово, от където всъщност получава и името си, което носи и до днес. Училището е просъществувало в село Филипово до 1958 година. От 1956 година започва строежът на новата сграда, всъщност тази, в която днес се помещаваме. Това училище е изградено на доброволни начала“, посочи тя. Елена Боденова допълни, че новото учебно заведение се строи най-вече по заслугите на тогавашния кмет на селото – Борис Петков, а в последствие училището има двама дългогодишно управляващи директори, в лицето на Стоян Стоянов от Гоце Делчев в продължение на 20 години и на Иванка Маврикова, която е била директор до 2016 година. \r\nНатали СТЕФАНОВА", "date": "2019.02.25", "title": "Елена Боденова, ОУ „Св. св. Кирил и Методий“ в село Места: Училището първоначално отваря врати в село Филипово"}
{"url": "http://www.focus-news.net/news/2019/02/25/2627668/blagoevgrad-v-grada-shte-se-provede-grazhdanskiyat-dialog-evropa-v-nashiya-dom.html", "text": "В града ще се проведе гражданският диалог „Европа в нашия дом”. Това съобщиха от пресцентъра на  ПП ГЕРБ . Събитието ще се проведе на 26 февруари 2019 г. от 18.00 часа в зала „22 септември”. \r\nВ събитието ще участват министърът на образованието и науката Красимир Вълчев, председателят на Комисията по образование в НС Милена Дамянова и Борислав Борисов, член на Комисията, евродепутатът от ГЕРБ/ЕНП Асим Адемов, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев. \r\nИнициативата е част от събитията, включени в платформата на ПП ГЕРБ за граждански диалог „Европа в нашия дом“. В рамките на форума ще бъдат дискутирани националните и местните политики в сферата на образованието. На вниманието на обществеността ще бъде представено развитието на образователната инфраструктура в различните населени места и как европейската солидарност е допринесла за това. \r\nФорумът е отворен за всички представители на образователните институции, социални партньори, неправителствени организации, бизнеса и граждани.", "date": "2019.02.25", "title": "Благоевград: В града ще се проведе гражданският диалог „Европа в нашия дом”"}
{"url": "http://www.focus-news.net/news/2019/02/25/2627671/die-presse-finansira-li-kremal-desnite-populisti-v-evropai.html", "text": "Според италиански разследващи журналисти Русия иска да финансира предизборната кампания на управляващата в Рим популистка „Лига“ чрез петролна сделка, съобщава австрийският национален ежедневник  Die Presse . \r\n„Кремъл очевидно възнамерява да подкрепи предизборната кампания на десните популисти за майските избори в Европа с големи финансови инжекции. Средствата трябва, според проучване на италианското списание L 'Espresso, да отидат при управляващата италианска „Лига“, съобщава изданието, като пояснява, че средствата са вливани под прикритието на петролния бизнес.   \r\nРазследването е установило, че руската държавна компания „Роснефт\" трябва да достави три милиона тона дизел на италианска петролна компания на намалена цена. Руският енергиен гигант отрече информацията, а управляващата в Рим партия отказа коментар.  \r\nСмята се, че сделката е свързана с близки сътрудници на руския президент Владимир Путин и Джанлука Савоини, бивш говорител на председателя на „Лига“ и вицепремиера Матео Салвини. Савоини е президент на Lombardy-Russia Business Association и от години поддържа изключително приятелските отношения с Кремъл. Подобно на Салвини, той е яростен противник на руските санкции. \r\nСпоред изследването на Салвини участва лично в преговорите за доходната петролна сделка. На заседание на Италианската федерация на индустриалците в Москва миналия октомври са проведени тайни срещи между вицепремиера на Италия и висши служители на Кремъл. Не е ясно дали сделката с доставката на нефт в крайна сметка е завършена.  \r\nПреговорите може да потвърдят отдавнашно подозрение: популистите в Европа са финансирани от Русия. Още през 2014 г. десните екстремисти във Франция под ръководството на Марин Льо Пен трябваше да се възползват от кредит за милиони от Кремъл, припомня изданието. Тереза Герова", "date": "2019.02.25", "title": "Die Presse: Финансира ли Кремъл десните популисти в Европа?"}
{"url": "http://www.focus-news.net/news/2019/02/25/2627673/dobrich-obshtina-kavarna-organizira-praznichna-programa-po-povod-141-godini-ot-osvobozhdenieto-na-balgariya.html", "text": "Общината организира празнична програма по повод 141 години от Освобождението на България. Това съобщиха от пресцентъра на  Община Каварна  . Празничната програма започва на 1 март 2019 г. от 18:00 часа в салона на Народно читалище \"Съгласие-1890\", където ще се състои концерт на патриотичната рок група \"Епизод\".  \r\nНа 3 март 2019 г. от 11.00 часа ще се проведе тържествено поднасяне на цветя и венци на Костницата.  \r\nОбщина Каварна ще вземе участие в инициативата на „Сдружение Азбукари“ и „Българи за България“, като се включи с традиционно българско хоро.", "date": "2019.02.25", "title": "Добрич: Община Каварна организира празнична програма по повод 141 години от Освобождението на България"}
{"url": "http://www.focus-news.net/news/2019/02/25/2627674/kardzhali-34-godishen-mazh-e-zadarzhan-za-pritezhanie-na-boepripasi-i-narkotitsi.html", "text": "34-годишен мъж е задържан за притежание на боеприпаси и наркотици. Това съобщиха от  ОДМВР – Кърджали . Полицаи от РУ - Кърджали са задържали мъжа за незаконно притежаване на 70 грама хероин и боеприпаси. Наркотиците и патроните са открити при претърсване в жилище, обитавано от мъжа, в петък около 19.00 часа. В апартамента полицаите намерели две топчета бяло и едно топче розово твърдо вещество, пликче с бяло прахообразно вещество с общо тегло 70 грама и 30 ловни патрона. При направен наркополеви тест субстанциите реагирали на хероин. Наркотиците и боеприпасите са иззети и са на съхранение в полицейското управление, а притежателят им задържан за срок до 24 часа. Образувано е досъдебно производство. Работата по случая продължава разследващ полицай.", "date": "2019.02.25", "title": "Кърджали: 34-годишен мъж е задържан за притежание на боеприпаси и наркотици"}
{"url": "http://www.focus-news.net/news/2019/02/25/2627659/kathimerni-panos-kamenos-shte-predstavi-dokazatelstva-sreshtu-bivshiya-vanshen-ministar-na-gartsiya.html", "text": "Бившият министър на отбраната на Гърция и лидер на партията „Независими гърци“ (АНЕЛ) Панос Каменос заяви, че през следващите дни ще представи доказателства, които – съгласно думите му, са достатъчни за повдигането на обвинения срещу бившия първи дипломат на Атина Никос Коциас, съобщава електронното издание на водещия ежедневник  Kathimerini . \r\nВ коментар за телевизионния канал ANT1, лидерът на „Независими гърци“ (ANEL), който напусна правителството миналия месец заради противопоставянето си на Преспанското споразумение, коментира  доклада на BBC , който се отнася до „македонско малцинство\" в Гърция. \r\nКаменос заяви, че е направил всичко възможно, за да предотврати договора със Скопие, лобирайки срещу него по време на последното си посещение в САЩ. Той твърди, че има хора в редиците на СИРИЗА, които искат да използват въпроса за името на Македония, за да си върнат подкрепата за изгубената гражданска война след Втората световна война. \r\nСътрудничеството на АНЕЛ със СИРИЗА през последните четири години е бил „съзнателен избор\" да се изведе страната от международния спасителен статут и да се донесе стабилност, подчерта Каменос. Тереза Герова", "date": "2019.02.25", "title": "Kathimerni: Панос Каменос ще представи доказателства срещу бившия външен министър на Гърция"}
{"url": "http://www.focus-news.net/news/2019/02/25/2627676/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Разследване за предполагаемо финансиране от страна на Кремъл на десните популисти в Европа, ситуацията във Венецуела и преговорите за Брекзит са част от основните теми, върху които акцентират водещите печатни издания на Стария континент. \r\n***  Според италиански разследващи журналисти Русия иска да финансира предизборната кампания на управляващата в Рим популистка „Лига“ чрез петролна сделка, съобщава австрийският национален ежедневник  Die Presse . \r\n„Кремъл очевидно възнамерява да подкрепи предизборната кампания на десните популисти за майските избори в Европа с големи финансови инжекции. Средствата трябва, според проучване на италианското списание L 'Espresso, да отидат при управляващата италианска „Лига“, съобщава изданието, като пояснява, че средствата са вливани под прикритието на петролния бизнес.   \r\nРазследването е установило, че руската държавна компания „Роснефт\" трябва да достави три милиона тона дизел на италианска петролна компания на намалена цена. Руският енергиен гигант отрече информацията, а управляващата в Рим партия отказа коментар.  \r\nСмята се, че сделката е свързана с близки сътрудници на руския президент Владимир Путин и Джанлука Савоини, бивш говорител на председателя на „Лига“ и вицепремиера Матео Салвини. Савоини е президент на Lombardy-Russia Business Association и от години поддържа изключително приятелските отношения с Кремъл. Подобно на Салвини, той е яростен противник на руските санкции. \r\nСпоред изследването на Салвини участва лично в преговорите за доходната петролна сделка. На заседание на Италианската федерация на индустриалците в Москва миналия октомври са проведени тайни срещи между вицепремиера на Италия и висши служители на Кремъл. Не е ясно дали сделката с доставката на нефт в крайна сметка е завършена.  \r\nПреговорите може да потвърдят отдавнашно подозрение: популистите в Европа са финансирани от Русия. Още през 2014 г. десните екстремисти във Франция под ръководството на Марин Льо Пен трябваше да се възползват от кредит за милиони от Кремъл, припомня изданието. \r\n***  Вицепрезидентът на САЩ Майк Пенс ще пътува до колумбийската столица Богота, за да проведе среща с лидера на опозицията във Венецуела Хуан Гуайдо, съобщава германският национален ежедневник  Die Zeit . „Време е за свободна и демократична Венецуела“, написа Пенс в социалната мрежа „Туитър“, след инцидентите на границата с Венецуела от почивните дни.  \r\nВ Богота американският вицепрезидент ще се срещне и с представители на държавите от Групата от Лима, за да обсъди с тях по-нататъшните действия с оглед ситуацията в Каракас. За първи път на заседание на създадения през 2017 г. формат ще присъства и самообявилият се за президент на Венецуела Хуан Гуайдо. \r\nОт редакцията припомнят, че през уикенда венецуелските власти затвориха редица гранични пунктове, за да възпрепятстват предаването на хуманитарна помощ от САЩ за гражданите на латиноамериканската страна. На границите с Колумбия и Бразилия имаше инциденти, в които бяха убити поне трима души, а около 300 други бяха ранени.  В неделя Колумбия затвори всички гранични пунктове с Венецуела за срок от 48 часа. Въпреки това отново се стигна до сблъсъци.  \r\nВенецуела е в сериозна политическа и икономическа криза. В страната има продоволствена криза и недостиг на лекарства. Инфлацията, изчислена от Международния валутен фонд за 2018 г., е 1 370 000%. Три милиона души са избягали от страната, според оценки на агенцията на ООН за бежанците. \r\nДържавният секретар на САЩ Майк Помпео очаква Мадуро да се оттегли от президентския пост. „Убеден съм, че венецуелският народ ще гарантира, че дните на Мадуро са преброени\", подчерта Пенс в изявление за CNN. Във Вашингтон многократно повтаряха, че „всички опции“ за Венецуела „са на масата“, включително и военната. \r\n***  От „Даунинг стрийт“ извадиха планове, според които ще отправят официално искане до Брюксел да отложи Брекзит, ако Тереза Мей не може да прокара споразумението си до 12 март, пише британският вестник  Daily Express . \r\nПлановете не уточняват продължителността на това удължаване, но министрите смятат, че това ще бъде не повече от два месеца, според Telegraph. В резултат на това Обединеното кралство няма да участва в изборите за Европейски парламент. „Даунинг стрийт“ 10 е изготвил серия от варианти, които искат да избегнат оставките на министри, които подкрепят невъзможността да се сключи тази сделка. \r\nТереза Мей ще отложи решаващото гласуване по нейното споразумение до 12 март, като ще останат 17 дни преди Великобритания да напусне Европейския съюз. \r\nНовината идва, след като Мей не постигна пробив в преговорите си с европейските лидери на срещата на върха ЕС-ЛАД в Брюксел. \r\nБританският премиер заяви, че вярва, че „все още е в рамките на нашите възможности“  Обединеното кралство да напусне ЕС със сделка на 29 март. \r\nКамарата на общините ще гласува в сряда законопроект, който бе внесен в парламента от висшия лейбъристки депутат Ивет Купър. \r\nЗаконопроектът ще принуди Тереза Мей да поиска удължаване на член 50, ако до 13 март не се постигне споразумение. \r\nТя можеше да поиска отлагане на Брекзит и да избегне бунт от страна на консервативните депутатите и поражението в Камарата на общините. \r\nГрупа консервативни депутати ще внесат ново изменение, което изисква от премиера да удължи член 50, ако не е осигурена сделка. \r\nСаймън Харт предложи изменението, според което удължаването на член 50 не може да продължи след 23 май. \r\nМинистърът на труда и пенсиите Амбър Ръд, министърът на правосъдието Дейвид Гауке и министърът на бризнеса Грег Кларк показаха подкрепа за предложението за отлагане на оттеглянето, за да се предотврати Брекзит без сделка. \r\nБившият лидер на консерваторите Иан Дънкан Смит и евроскептиците заявиха, че това нарушава колективната отговорност. \r\nТереза Мей заяви: „Това, което заедно правим като правителство и като кабинет, работи за постигането на тази сделка“. \r\n„Парламентът иска да види промени в предпазния механизъм“. \r\n„Ние работим с ЕС по този въпрос и ние се фокусираме върху напускане със споразумение. Намерението ми е да работя за сделка“. \r\nПремиерът се срещна с председателя на Европейската комисия Доналд Туск, за когото се казва, че подкрепя удължаването на член 50 с две години, за разлика от два месеца. \r\nТереза Мей обяви: „Често хората говорят за удължаването на член 50, сякаш това ще реши въпроса - разбира се, че няма. То отменя края на решение“. \r\nСаймън Харт заяви: „Това ще даде на правителството времето, необходимо за сключване на всяка сделка и свързано с нея законодателство, за да се предвиди допълнителен период, в който правителството да може правилно да планира излизане без сделка“. \r\n***", "date": "2019.02.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/02/25/2627678/balgarskiyat-cherven-krast-i-natsionalnata-gvardeyska-chast-organizirat-poklonenie-pred-doktorskiya-pametnik-v-sofiya-po-povod-141-godishninata-ot-osvobozhdenieto-na-balgariya.html", "text": "Българският червен кръст и Националната гвардейска част организират поклонение пред Докторския паметник в София по повод 141-годишнината от Освобождението на България. Това съобщиха от пресцентъра на  БЧК . Ритуалът ще се състои на 28 февруари 2019 г. от 11.00 часа. Официалната церемония е скромен акт на благодарност и признателност към подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари. \r\nГвардейският представителен духов оркестър и Националната гвардейска част ще отдадат военни почести и ще застанат на почетен караул пред паметника на героите, които със своята хуманна дейност по време на войната създадоха условията за възникването на Червения кръст в България. \r\nСвещеници от Българската и Руската православна църква ще отслужат панихида в памет на загиналите. \r\nЦветя ще поднесат деца от 38 ОУ „Васил Априлов“. В церемонията ще участват посланици, дипломати, политици, държавни ръководители, общественици и граждани.", "date": "2019.02.25", "title": "Българският червен кръст и Националната гвардейска част организират поклонение пред Докторския паметник в София по повод 141-годишнината от Освобождението на България"}
{"url": "http://www.focus-news.net/news/2019/02/25/2627669/premierat-boyko-borisov-provede-sreshta-s-ministara-na-vanshnite-raboti-na-kralstvo-sauditska-arabiya-ibrahim-abdulazis-al-asaf.html", "text": "Премиерът Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал-Асаф, предаде репортер на  Агенция \"Фокус\" . \r\nДвамата разговаряха в рамките на Срещата на върха ЕС-Лига на арабските държави в Шарм Ел-Шейх. \r\nАктивизирането на сътрудничеството в сферите на търговията, инвестициите и енергетиката бяха във фокуса на срещата между премиера Бойко Борисов и министър Ибрахим Абдулазис ал-Асаф. Двамата подчертаха добрите отношения, които поддържат България и Кралство Саудитска Арабия. Външният министър приветства предстоящото откриване на българско посолство в Рабат, а българският премиер посочи, че това допълнително ще засили двустранните ни отношения във всички сфери. „Саудитска Арабия е важен външноикономически партньор на България и за нас е важно да надграждаме потенциала в сферата на инвестициите\", каза премиерът Бойко Борисов.  \r\nМинистър-председателят Бойко Борисов и министър Ибрахим Абдулазис ал-Асаф обсъдиха възможностите за инвестиция от страна на Саудитска Арабия в проекта за изграждане на европейския газов хъб \"Балкан\". Борисов съобщи, че газовият хъб \"Балкан\" е важен за енергийната сигурност в целия регион на Югоизточна Европа. \"До момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", каза българският министър-председател.  \r\nПремиерът Борисов посочи още, че само преди седмица Министерският съвет одобри създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Министър-председателят заяви, че така ще се засилят бизнес-контактите и преговорите между фирми от двете страни. Агенция \"Фокус\"   припомня \r\nПрез ноември 2017 г. премиерът Бойко Борисов осъществява своята визита в  Саудитска Арабия.  Там Борисов се среща с крал Салман бин Абдулазиз Ал-Сауд. По-късно като потвърждение на постигнатите договорености престолонаследникът на Кралство Саудитска Арабия Мохамед бин Салман Ал-Сауд посещава министър-председателя Бойко Борисов в резиденция „Крал Сауд“, където българският премиер е настанен по време на визитата си.  „Обещавам Ви, че визитата Ви ще има реални резултати. Ние сме известни с това, че спазваме обещанията си“, посочи Мохамед бин Салман ал-Сауд, който е и първи вицепремиер и министър на отбраната. Българският министър-председател взима участие и в традиционни саудитски танц арда. Резултат от тогавашното посещение на Борисов е визитата на съветника в Кралския двор на Саудитска Арабия принц Турки Ал Сауд в България през декември 2018 г. Саудитският принц се  среща с премиера Бойко Борисов. На срещата двамата се договорят  България и Саудитска Арабия да си сътрудничат в множество бизнес сфери. Те обсъждат още   двустранното сътрудничество в областта на инфраструктурата, енергетиката, индустрията и хранително-вкусовата промишленост. \r\nДеница КИТАНОВА", "date": "2019.02.25", "title": "Премиерът Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал-Асаф"}
{"url": "http://www.focus-news.net/news/2019/02/25/2627670/vezhdi-rashidov-zagubihme-edin-golyam-balgarin-patriot-otlichen-profesionalist-i-priyatel.html", "text": "Скърбя дълбоко за непрежалимата загуба на Красимир Узунов. Загубихме един голям българин, патриот, отличен професионалист и приятел. Това каза за  Агенция „Фокус“  председателят на парламентарната Комисия по културата и медиите Вежди Рашидов.", "date": "2019.02.25", "title": "Вежди Рашидов: Загубихме един голям българин, патриот, отличен професионалист и приятел"}
{"url": "http://www.focus-news.net/news/2019/02/25/2627679/ministar-ekaterina-zaharieva-rabotim-za-tova-prez-mesets-yuni-severna-makedoniya-da-zapochne-pregovori-za-chlenstvo-v-es.html", "text": "Работим за това през месец юни Северна Македония да започне преговори за членство в ЕС. Това каза пред журналисти в Министерски съвет министърът на външните работи и вицепремиер Екатерина Захариева, предаде репортер на  Агенция „Фокус“ . „По-малко от седмица след като българският парламент, в присъствието на председателя на парламента на Република Северна Македония, ратифицира протокола, имаме двустранно посещение, всъщност това е първото двустранно посещение на Никола Димитров в България, въпреки, че  няколко пъти е бил тук. Бързата ратификация единодушно, макар и в отсъствието на опозицията е поредният пример за това, колко е силна подкрепата на България и колко важно стратегически за нас е Северна Македония да бъде съюзник в НАТО“, обясни тя. „Много се надявам, декември месец в Лондон да бъдете пълноправен съюзник  на НАТО и до тогава да приключи ратификацията на всички оставащи парламенти“, допълни Захариева. Тя припомни, как външният министър на Северна Македония е благодарил на българския народ, затова, че с подписването на нашия договор за добросъседство сме дали тласък и позитивен пример, от който така дълбоко имаме нужда на Балканите, да се отпуши процесът Северна Македония да бъде в НАТО.  „Много се надявам и мога да ви уверя, че работим затова юни месец да започнете преговори за членство в ЕС. Много се радвам, че Комисията работи интензивно, радвам се, че се разбраха се да се събират всеки месец и факта, че на последното заседание има голям напредък, да честваме заедно исторически личности, част от общата ни история“, заяви тя. \r\nДаяна ДЮЛГЕРОВА", "date": "2019.02.25", "title": "Министър Екатерина Захариева: Работим за това през месец юни Северна Македония да започне преговори за членство в ЕС"}
{"url": "http://www.focus-news.net/news/2019/02/25/2627667/hristo-grigorov-bchk-natsionalniyat-savet-na-bchk-vze-edinodushno-reshenie-krasimir-uzunov-da-bade-otlichen-posmartno-sas-zlaten-medal-nay-golyamoto-otlichie-na-organizatsiyata.html", "text": "Националният съвет на БЧК взе единодушно решение Красимир Узунов да бъде награден посмъртно със Златен медал - най-голямото отличие на организацията. Това съобщи за  Радио „Фокус“  председателят на БЧК Христо Григоров. „Това не е само лична загуба за мен като приятел, това е загуба за цяла България. Единодушно взехме решение да бъде отличен със Златен медал за заслугите, които има за опазване на традициите, българщината и добротата в сърцето на хората. Това беше Краси“, каза Христо Григоров.", "date": "2019.02.25", "title": "Христо Григоров, БЧК: Националният съвет на БЧК взе единодушно решение Красимир Узунов да бъде отличен посмъртно със Златен медал - най-голямото отличие на организацията"}
{"url": "http://www.focus-news.net/news/2019/02/25/2627682/v-umbalsm-n-i-pirogov-zapochna-porednata-aktsiya-po-kravodaryavane.html", "text": "Започна поредната акция по кръводаряване в УМБАЛСМ „Н. И. Пирогов“. Това съобщиха от пресцентъра на  лечебното заведение . Сред първите дарители са д-р Благомир Здравков от Детска реанимаци и д-р Антонио Тенев от Детска хирургия. Всеки, който желае да последва примера на двамата доктори, може да го направи днес и на 26 февруари от 9.30 до 14.30 часа.  \r\nЕкипът на НЦТХ очаква желаещите да дарят кръв в рапортна зала „проф. Емил Таков\" (рапортната зала на травматологиите, ет. 2 - над Спешното на УМБАЛСМ „Н. И. Пирогов“). Желателно е кръводарителите да са закусили, пили достатъчно вода и кафе, да нямат заболявания и да имат желание да дарят кръв безвъзмездно.", "date": "2019.02.25", "title": "В УМБАЛСМ „Н. И. Пирогов“ започна поредната акция по кръводаряване"}
{"url": "http://www.focus-news.net/news/2019/02/25/2627683/sport-izigraha-se-6-macha-ot-seriya-a.html", "text": "Изиграха се 6 срещи от 25-ия кръг на италианската Серия „А“. Резултати: \r\nСампдория – Каляри 1:0 \r\nКиево – Дженоа 0:0 \r\nСасуоло – СПАЛ 2013 1:1 \r\nБолоня – Ювентус 0:1 \r\nПарма – Наполи -0:4 \r\nФиорентина – Интер 3:3 \r\nНачело във временното класиране е Ювентус с 69 точки, пред Наполи с 56 и Интер с 45 точки.", "date": "2019.02.25", "title": "Спорт: Изиграха се 6 мача от Серия „А“"}
{"url": "http://www.focus-news.net/news/2019/02/25/2627672/vitsepremierat-krasimir-karakachanov-krasimir-uzunov-otdade-tseliya-si-zhivot-v-sluzhba-na-patriotizma-armiyata-i-istoricheskata-istina-za-balgarshtinata-v-makedoniya.html", "text": "Отиде си един добър българин, който отдаде целия си живот в служба на патриотизма, армията и историческата истина за българщината в Македония. Това каза за Радио „Фокус“ вицепремиерът, министър на отбраната и лидер на ВМРО Красимир Каракачанов. „Жалко е, че толкова рано ни напусна един човек, който беше отлично подготвен и исторически, и с обща култура, който полагаше усилия за възтържествуването на българската историческа истина. Енергичен човек, който нямаше спирка, нямаше почивен ден и за съжаление рано ни напусна.", "date": "2019.02.25", "title": "Вицепремиерът Красимир Каракачанов: Красимир Узунов отдаде целия си живот в служба на патриотизма, армията и историческата истина за българщината в Македония"}
{"url": "http://www.focus-news.net/news/2019/02/25/2627685/agentsiya-mitnitsi-nad-35-kg-ekstazi-sa-zadarzhani-na-mp-kapitan-andreevo.html", "text": "Над 35 кг екстази са задържани на МП \"Капитан Андреево\" при проверка на автобус. Това съобщиха от пресцентъра на  Агенция „Митници“ .  На 21 февруари около 22.30 часа на трасе „Изходящи леки коли и автобуси“ пристига автобус с турска регистрация, пътуващ от Румъния през България за Турция. Шофьорът и пътниците не са декларирали лични вещи, стоки и валутни ценности. По метода „анализ на риска“ митническите служители селектират превозното средство за щателна митническа проверка. При нея в естествени кухини на автобуса, са открити 18 пакета с розови, сини, оранжеви, жълти, кафяви хапчета. При полеви наркотест хапчетата са дали положителен резултат за екстази. Общото количество на откритото наркотично вещество е 35.160 кг  на стойност по цени за нуждите на съдопроизводството  - 1 125 120 лева. Шофьорът на автобуса – турски гражданин е задържан за 72 часа. Образувано е досъдебно производство, под надзора на Окръжна прокуратура - Хасково.", "date": "2019.02.25", "title": "Агенция „Митници“: Над 35 кг екстази са задържани на МП \"Капитан Андреево\""}
{"url": "http://www.focus-news.net/news/2019/02/25/2627675/ministar-ekaterina-zaharieva-izkazvam-svoite-saboleznovaniya-kam-semeystvoto-na-krasimir-uzunov-toy-beshe-izklyuchitelno-otdaden-na-temata-za-satrudnichestvo-mezhdu-balgariya-i-severna-makedoniya.html", "text": "Искам да изкажа своите съболезнования към семейството на Красимир Узунов. Това каза пред журналисти в Министерски съвет министърът на външните работи и вицепремиер Екатерина Захариева, предаде репортер на  Агенция „Фокус“ . \"Искам да изкажа своите съболезнования към семейството на Красимир Узунов. Знаете, че той беше изключително отдаден на темата за приятелство, добросъседство и сътрудничество между Република България и Северна Македония, нашите две държави. Наистина искрени съболезнования за тази изненадваща и преждевременна кончина“, посочи Захариева.  \r\nДаяна ДЮЛГЕРОВА", "date": "2019.02.25", "title": "Министър Екатерина Захариева: Изказвам своите съболезнования към семейството на Красимир Узунов, той беше изключително отдаден на темата за сътрудничество между България и Северна Македония"}
{"url": "http://www.focus-news.net/news/2019/02/25/2627665/aleks-aleksiev-krasimir-uzunov-beshe-plamenen-balgarski-patriot.html", "text": "Красимир Узунов беше пламенен български патриот. Това каза за  Радио „Фокус“  председателят на Центъра за балкански и черноморски изследвания Алекс Алексиев. „Той беше пламенен патриот, голям българин и имаше много важно присъствие за каузата на българите както в Македония, така и навсякъде другаде“, заяви Алексиев. „Освен това беше изключително качествен писател, особено за нашите епопеи в Първата война и в Добруджа. Човек, който ще ни липсва много“, добави той. „Това е толкова неочаквано и шокиращо, просто не мога да го повярвам все още“, каза още той. \r\nАлексиев разказа за първата му среща с Красимир Узунов и отбеляза, че още тогава му е направил впечатление като човек, който може да мисли сам.", "date": "2019.02.25", "title": "Алекс Алексиев: Красимир Узунов беше  пламенен български патриот"}
{"url": "http://www.focus-news.net/news/2019/02/25/2627681/ministar-ekaterina-zaharieva-tryabva-da-popravim-istoricheskata-nespravedlivost-i-loshata-infrastruktura-mezhdu-balgariya-i-severna-makedoniya.html", "text": "Трябва да поправим историческата несправедливост и лошата инфраструктура между България и Северна Македония. Това каза пред журналисти в Министерски съвет министърът на външните работи и вицепремиер Екатерина Захариева, предаде репортер на  Агенция „Фокус“ .  „След 10-годишно прекъсване, в началото на март, смесената ни икономическа комисия ще има заседание в Скопие. Това е месец след бизнесфорума, с участието на 100 компании, и това е пътят. Трябва да поправим историческа несправедливост, да поправим лошата инфраструктура, която имаме между двете държави и да стимулираме бизнеса и гражданите от двете страни да бъдат заедно, да се свързват и работят, изграждайки приятелство на основата на истината, да направим така, че най-силната буря да не може да разруши това приятелство, нещо, което дължим на нашите граждани“, заяви Захариева.  \r\nДаяна ДЮЛГЕРОВА", "date": "2019.02.25", "title": "Министър Екатерина Захариева: Трябва да поправим историческата несправедливост и лошата инфраструктура между България и Северна Македония"}
{"url": "http://www.focus-news.net/news/2019/02/25/2627684/rumen-hristov-sds-krasimir-uzunov-vinagi-se-stremeshe-da-vazvarne-dostoynstvoto-na-balgariya-koeto-tya-e-imala-prez-godinite.html", "text": "Красимир Узунов винаги се стремеше да възвърне достойнството на България, което тя е имала през годините. Това каза за  Радио „Фокус“  председателят на СДС Румен Христов. „Той беше истински родолюбец, деен човек, приятел, оптимист. Това е голяма загуба за България, поднасям искрените си съболезнования. Беше трудолюбив, прагматичен и весел човек“, обясни той. Христов добави, че Красимир Узунов винаги е гледал с оптимизъм на процесите, които се случваха у нас и в региона. „Знаем неговите позиции, изразени в многото книги, които успя да издаде, позициите му по отношение на съседна Македония и Балканите. Качествен човек, истински човек“, каза още той.", "date": "2019.02.25", "title": "Румен Христов, СДС: Красимир Узунов винаги се стремеше да възвърне достойнството на България, което тя е имала през годините"}
{"url": "http://www.focus-news.net/news/2019/02/25/2627677/iliya-lazarov-sds-krasimir-uzunov-otgovaryashe-na-opredelenieto-naroden-buditel-staraeshe-se-da-napravi-balgariya-po-dobra.html", "text": "Красимир Узунов отговаряше на определението народен будител. Той беше голям българин, каквито почти не се срещат днес. Това каза за  Радио „Фокус“  главният секретар на СДС Илия Лазаров. „Тази сутрин с голяма изненада научих, че си е отишъл от този свят моят приятел Краси, не мога да го осъзная. За мен той беше голям българин. С цялата си дейност през последните 30 години, откакто имах удоволствието да го познавам, той се стараеше да направи България по-хубаво място, по-добро, да помогне на повече българи и да защитава националния ни интерес. За мен беше чест да го познавам и да работим заедно“, каза Илия Лазаров.", "date": "2019.02.25", "title": "Илия Лазаров, СДС: Красимир Узунов отговаряше на определението народен будител, стараеше се да направи България по-добра"}
{"url": "http://www.focus-news.net/news/2019/02/25/2627687/burgas-pozhar-e-goryal-v-ednoetazhna-kashta-v-s-kosharitsa.html", "text": "Пожар е горял в едноетажна къща в с. Кошарица. Това съобщиха от  ОДМВР – Бургас . Сигналът за пожара е подаден на 23 февруари т.г. около 00.15 часа в Районно управление – Несебър. Съобщено е, че огънят е възникнал в частна едноетажна къща в с. Кошарица, община Несебър, собственост на 63-годишен мъж от София, посетил имота за последно през месец декември 2018 г. Огънят е потушен от три пожарни автомобила. От пожара е силно обгорена цялата вътрешна част на къщата, обзавеждането, мебелите и съхраняваните вещи. Засегнати са дограмите, вратите и покрива. Причините за възникване на пожара, както и стойността на нанесените щети са в процес на изясняване.", "date": "2019.02.25", "title": "Бургас: Пожар е горял в едноетажна къща в с. Кошарица"}
{"url": "http://www.focus-news.net/news/2019/02/25/2627689/narodniyat-predstavitel-ot-bsp-za-balgariya-petar-vitanov-i-obshtinskiyat-savetnik-alyosha-dakov-shte-provedat-priemna-za-grazhdani.html", "text": "На 26 февруари от 15.00 до 17.00 часа народният представител от „БСП за България“ Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.02.25", "title": "Народният представител от „БСП за България“ Петър Витанов и общинският съветник Альоша Даков ще проведат приемна за граждани"}
{"url": "http://www.focus-news.net/news/2019/02/25/2627691/smolyan-v-grada-shte-bade-predstavena-yubileyna-izlozhba-po-povod-70-godishninata-na-hudozhnika-nikola-nikolov.html", "text": "Във връзка с 70-годишнината на смолянския художник Никола Николов в зала „Петър Стайков” на КДК, на бул. „България” 43 от 18.00 часа ще бъде открита шестата му самостоятелна изложба живопис. Това съобщиха от  Клуба . Колекцията включва 45 живописни платна – портрети, пейзажи, картини с животни, стари улици, природни забележителности. \r\nНикола Николов е роден в село Фатово, община Смолян, през 1948 г. Художествената си дарба проявява още като ученик в Райковската гимназия. През 1976 г. завършва Учителския институт по изобразително изкуство и трудово обучение в гр. Дупница. На 1 септември 1976 г. започва работа като учител по изобразително изкуство в основно училище „Професор д-р Асен Златаров” в Смолян и там преминава целия му трудов път. Изложбата ще остане до 12 март 2019 година.", "date": "2019.02.25", "title": "Смолян: В града ще бъде представена юбилейна изложба по повод 70-годишнината на художника Никола Николов"}
{"url": "http://www.focus-news.net/news/2019/02/25/2627688/zam-ministar-denitsa-nikolova-shte-otkrie-13-oto-zasedanie-na-komiteta-za-nablyudenie-na-operativna-programa-regioni-v-rastezh-2014-2020-g.html", "text": "На 28 февруари и 1 март 2019 г. в град Пловдив, Парк-хотел „Санкт Петербург“, ще се проведе 13-ото заседание на Комитета за наблюдение на Оперативна програма „Региони в растеж“ 2014 – 2020 г.  Форумът ще бъде открит от заместник-министъра на регионалното развитие и благоустройството и ръководител на Управляващия орган на ОПРР Деница Николова в 14.00 часа в зала „Пълдин“. Това съобщиха от пресцентъра на  Министерство на регионалното развитие и благоустройството . \r\nВ първия ден от заседанието ще бъдат представени информация за актуалното състояние на изпълнението на ОПРР, одобреното от ЕК изменение на оперативната програма, резултатите от извършения анализ на Рамката за изпълнение по приоритетните оси на програмата. Ще бъде представен също Доклад за изпълнението през 2018 г. и предвидените дейности за 2019 г. на Годишния план за действие на програмата в изпълнение на Националната комуникационна стратегия за програмен период 2014 - 2020 г.  \r\nНа 1 март 2019 г., членовете на комитета ще дискутират и вземат решения по отношение на предложение за изменение на Индикативната годишна работна програма на ОПРР за 2019 г., изменение на Плана за оценка на оперативната програма, както и предложение на УО за разпределение и използване на спестен финансов ресурс по приоритетни оси на Програмата.", "date": "2019.02.25", "title": "Зам.-министър Деница Николова ще открие 13-ото заседание на Комитета за наблюдение на Оперативна програма „Региони в растеж“ 2014 – 2020 г."}
{"url": "http://www.focus-news.net/news/2019/02/25/2627690/haskovo-okrazhnata-prokuratura-vnese-iskane-za-postoyanen-arest-na-turski-grazhdanin-obvinen-za-opit-da-prenese-prez-granitsata-ekstazi-za-nad-1250-mln-lv.html", "text": "Окръжната прокуратура внесе искане за постоянен арест на турски гражданин, обвинен за опит да пренесе през границата екстази за над 1.250 млн. лв. Това съобщиха от пресцентъра на  Апелативна прокуратура - Пловдив . Окръжна прокуратура - Хасково внесе искане в съда за определяне на мярка за неотклонение „Задържане под стража“ спрямо задържания мъж с инициали М.Е. на 43 г. Той е турски гражданин, привлечен като обвиняем за това, че на 21 февруари 2019 г., на ГКПП - Капитан Андреево, област Хасково, е направил опит да пренесе високорисково наркотично вещество – разноцветни таблетки, съдържащи МДМА-екстази, с общо брутно тегло от 35 кг, на стойност около 1 250 120 лева, представляващо особено големи размери и случаят е особено тежък, като опитът е останал недовършен по независещи от дееца причини.  \r\nНа 21 февруари 2019 г. на ГКПП - Капитан Андреево, след направена щателна митническа проверка в автобус, марка „Мерцедес“, с турска регистрация, пътуващ от Румъния през България за Турция, са били открити 18 пакета, съдържащи разноцветни таблетки, които при полеви наркотест са реагирали на съдържание на екстази. Пакетите са били укрити във фабрични кухини на автобуса и трябвало да бъдат превозени до Истанбул. Установено е, че обвиняемият М.Е., който бил един от водачите на автобуса, приел пратката на територията на страната ни. Той е бил задържан за срок от 72 часа с постановление на наблюдаващия прокурор. Разследването по случая продължава.", "date": "2019.02.25", "title": "Хасково: Окръжната прокуратура внесе искане за постоянен арест на турски гражданин, обвинен за опит да пренесе през границата екстази за над 1.250 млн. лв."}
{"url": "http://www.focus-news.net/news/2019/02/25/2627692/varna-v-grada-shte-se-sastoi-premiera-na-knigite-zhaladi-v-shepite-na-boga-i-krilati-sreshti.html", "text": "Премиера на „Жълъди в шепите на Бога“ и „Крилати срещи“ ще се състои на 25 февруари от 18.00 във варненския Дом на архитекта - Варна, предпочитаното място за литературни срещи на Драга Дюлгерова. Това каза за  Радио „Фокус“ – Варна  Виолета Тончева от Музикален-продуцентски център – Варна. Модератор на събитието ще бъде Виолета Тончева. „Жълъди в шепите на Бога“ и „Крилати срещи“ са двете нови книги с лирика на поетесата и художничката Драга Дюлгерова, илюстрирани както и предишните ѝ творби, от самата нея. Ако „Жълъди в шепите на Бога“ вълнува с емоционалността и мъдростта на дълбоко изстраданата житейска равносметка, „Крилати срещи“ допълва поетическите внушения с интересна авторска ретроспектива в преводачески ключ. В триезичното издание са събрани лирични преводи на Драга Дюлгерова от английски и руски език и преводи на нейни стихотворения от събратя по перо на същите езици. Разговорът между двете книги от една страна и от друга страна между авторите и техните преводи от и на български, английски и руски език във втората книга провокира със своята многопластовост и откриването на неочаквани територии за размишление. \r\nСияна БУХЛАРСКА", "date": "2019.02.25", "title": "Варна: В града ще се състои премиера на книгите „Жълъди в шепите на Бога“ и „Крилати срещи“"}
{"url": "http://www.focus-news.net/news/2019/02/25/2627686/zeri-kosovo-frantsiya-prizovava-za-vremenno-spirane-ili-otmyana-na-100-protsentovite-mita-za-vnosa-na-srabski-vnos-v-kosovo.html", "text": "Посолството на Франция в Косово призовава за временно спиране или цялостна отмяна на 100-процентовите мита за вноса в страната на стоки от Сърбия и Босна и Херцеговина, съобщава водещият прищински ежедневник  Zeri . \r\n„Позицията на Франция е добре позната и съвпада с тази, изразена миналата седмица в изявлението на ръководителите на мисии на страни от Европейския съюз: митата трябва да бъде отменени или временно спряни”, се казва в писмен отговор на френската дипломатическа мисия до редакцията на вестника.  Тереза Герова", "date": "2019.02.25", "title": "Zeri (Косово): Франция призовава за временно спиране или отмяна на 100-процентовите мита за вноса на сръбски внос в Косово"}
{"url": "http://www.focus-news.net/news/2019/02/25/2627680/kiril-dobrev-bsp-v-litseto-na-krasimir-uzunov-zagubihme-edin-istinski-obayatelen-balgarin.html", "text": "Животът винаги взима най-силните и най-добрите хора. С Красимир Узунов – Поручика загубихме един истински българин. Това каза за  Радио „Фокус“  заместник-председателят на БСП Кирил Добрев. „Рядко се раждат хора като него. Беше обаятелен човек, живата история на България. Аз съм роден в Гоце Делчев и с него съм консултирал и най-малките детайли, свързани с борбата за независимост на този край и с определени личности. Той беше не просто енциклопедия, той пазеше историята на тази борба. Прекарал съм незабравими мигове с него в неговия малък кабинет. Най-ценни за мен остават разказите, свързани с моя род. Той знаеше историята на рода ми, на моя дядо и прадядо повече, отколкото дори аз я знам“, разказа Кирил Добрев. \r\n„Красимир Узунов бе истински българин. Светла му памет!“, добави той.", "date": "2019.02.25", "title": "Кирил Добрев, БСП: В лицето на Красимир Узунов загубихме един истински, обаятелен българин"}
{"url": "http://www.focus-news.net/news/2019/02/25/2627696/shumen-dve-samodelni-pushki-i-boepripasi-sa-izzeti-pri-proverka-na-chasten-imot-v-selo-kraygortsi.html", "text": "Две самоделни пушки и боеприпаси са иззети при проверка на частен имот в село Крайгорци. Това съобщиха от  ОДМВР – Шумен . Двете самоделно изработени огнестрелни оръжия и 30 боеприпаси от 16-и калибър са намерени и иззети на 22 февруари около 08.40 часа след получен сигнал, че мъж държи в дома си незаконно оръжие. Образувано е досъдебно производство.", "date": "2019.02.25", "title": "Шумен: Две самоделни пушки и боеприпаси са иззети при проверка на частен имот в село Крайгорци"}
{"url": "http://www.focus-news.net/news/2019/02/25/2627694/shumen-57-godishen-mazh-e-postradal-pri-montazhni-deynosti-na-ul-proletarska.html", "text": "57-годишен мъж е пострадал при извършване на монтажна дейност на ул. „Пролетарска“. Това съобщиха от  ОДМВР – Шумен . Получено е съобщение, че е възникнал инцидент при извършване на монтажна дейност на ул. „Пролетарска“ в града малко след 9.00 часа на 23 февруари. На място е пратен екип. Установено е, че 57-годишен мъж паднал в необезопасен отвор на 4 метрова шахта. На място веднага е пристигнал спасителен екип от РСПБЗН - Шумен. Пострадалият е изваден от шахтата с помощта на въжено-спасителна система и е бил контактен, оплаквал се от силни болки в десния крак, таза и дясната част на торса. Откаран е за преглед в МБАЛ -  Шумен, където били установени фрактури (средна телесна повреда). Настанен е за лечение в болничното заведение без опасност за живота. Образувано досъдебно производство.", "date": "2019.02.25", "title": "Шумен: 57-годишен мъж е пострадал при монтажни дейности на ул. „Пролетарска“"}
{"url": "http://www.focus-news.net/news/2019/02/25/2627698/vmz-sopot-tvardeniya-za-privatizatsiya-na-mashinostroitelnite-zavodi-podkopavat-doverieto-kam-druzhestvoto.html", "text": "Най-голямото предприятие от Военно-промишления комплекс на България – ВМЗ ЕАД Сопот, е в списъка на дружествата, забранени за приватизация. Този факт категорично обяснява, че не е възможна нито цялостна, нито частична продажба на завода. Това се посочва в позиция на  ВМЗ - Сопот . За да се направи подготовка за раздържавяване, е необходима санкция на Народното събрание. Всички други твърдения и интерпретации по въпроса са несериозни и подкопават доверието към държавното дружество. \r\nНе е от компетенцията на ръководството на ВМЗ да дава заключения или съждения по тиражираната информация, че представител на чужда държава е в основата на двата взрива на площадка Иганово през пролетта на 2015 година. \r\nРъководство на дружеството не разполага с данни за нанесени щети по отношение на частна собственост. Източникът на такова твърдение може би е получил информация, каквато Съветът на директорите няма. \r\nНапускането на дружеството от Сдружение „Българската отбранителна индустрия” (СБОИ) се дължи на факта, че за толкова години ВМЗ не е получило реална полза от членството си, а в същото време името на предприятието е използвано за постигане на други цели.  \r\nСлед като за 30 години въпросът с оръжейните лицензи все още се дискутира, това означава, че претенциите на друга държава са неоснователни по този въпрос. Считаме, че той не е добре да бъде повдиган от който и да било от българска страна.", "date": "2019.02.25", "title": "ВМЗ - Сопот: Твърдения за приватизация на машиностроителните заводи подкопават доверието към дружеството"}
{"url": "http://www.focus-news.net/news/2019/02/25/2627702/gabrovo-uniforma-ot-60-te-godini-na-hh-vek-poluchi-kato-darenie-natsionalniyat-muzey-na-obrazovanieto-v-grada.html", "text": "Униформа от 60-те години на ХХ век получи като дарение Националният музей на образованието в Габрово. Това съобщи за  Радио „Фокус“ – Велико Търново  Бояна Пенчева, отговаряща за връзки с обществеността в културната институция. Подаръкът направи д-р инж. Георги Метев, писател и общественик от града. Той дари ученическата си униформа от Техникума по механо-електротехника „Д-р Никола Василиади” в Габрово. „Аз имам склонност да дарявам разни неща, които считам, че са важни за развитието и интереса на младите хора. Бях на посещение в Националния музей, при което след разговор с директорката разбрах, че те имат нужда от ученически униформи от техникума. И случай пазех моите куртка и колан, а шапката за жалост загубих преди време. Така реших да ги занеса, за да видят младите какви са били изискванията към един ученик, защото те бяха много сериозни“, разказва още Георги. Това не е първото му дарение – той се е разделил с много ценни за него книги, част от семейната библиотека, в полза на различни културни институции и училища в Габрово. Томовете са над 270. \r\nЛуиза ТРАНЧЕВА", "date": "2019.02.25", "title": "Габрово: Униформа от 60-те години на ХХ век получи като дарение Националният музей на образованието в града"}
{"url": "http://www.focus-news.net/news/2019/02/25/2627701/burgas-gradskite-klubove-po-borba-specheliha-4-shampionski-titli-i-obshto-12-medala-ot-darzhavnoto-parvenstvo-za-momcheta.html", "text": "4 шампионски титли и общо 12 спечелени медала от държавното лично първенство за момчета в Сливен – това е равносметката на представителите на бургаските клубове по борба в свободния и класическия стил. Това съобщиха от пресцентъра на  Община Бургас . Над 500 борци от цялата страна спориха за отличията. В свободния стил златни медалисти са Ахмед Ахмед в категория до 38 килограма и Костадин Иванов до 62 килограма от клуб „Черноморец“, с треньори Илиян Стефанов и Мариян Тодоров, както и Антъни Бояджиев от клуб „Бургас“, с треньор Николай Милков. При класиците шампион в категория до 75 килограма стана Димитър Рачев от клуб „Бургас“ с треньор Николай Дачев. Талантът грабна и приза за най-техничен борец на шампионата. Още 3 бронзови медала заслужиха момчетата от клуб „Бургас“. При свободняците, Димитър Чолаков е трети в категория до 44 килограма. В класическия стил бронза отиде при Николай Велев и Райчо Йорданов, съответно при 62 и 68-килограмовите. От клуб по свободна борба „Черноморец“ вицешампион в категория до 48 килограма е Калоян Атанасов, а бронзови отличия грабнаха Димитър Димитров до 52 килограма и Кристиян Кръстев до 68 килограма. Сребро и бронз в категория до 44 килограма спечелиха състезателите от клуб по класическа борба „Черноморец“ Виктор Цинов и Янчо Бонев. Треньори са Златомир Стоянов и Мануил Русев.", "date": "2019.02.25", "title": "Бургас: Градските клубове по борба спечелиха 4 шампионски титли и общо 12 медала от държавното първенство за момчета"}
{"url": "http://www.focus-news.net/news/2019/02/25/2627699/d-r-svetoslav-dimitrov-veterinaren-lekar-domashnite-kucheta-mogat-da-badat-registrirani-v-obshtinata.html", "text": "Домашните кучета могат да бъдат регистрирани в общината. Това каза за  Радио „Фокус“ – Пирин  д-р Светослав Димитров, ветеринарен лекар. По думите му при регистрацията им в общините се заплаща символичен данък. „Представя се изрядно попълнен паспорт, който се регистрира“, коментира д-р Светослав Димитров. Той допълни, че при пътуване извън страната е необходимо задължително да се постави чип на кучето и то да има заверен син паспорт. „Съществува и закон, че е необходимо всички домашни кучета да бъдат чипирани и да се регистрират в съответната община като по този начин се постига проследяемост на домашните любимци“, заяви ветеринарят. Той каза още, че чипът се поставя на животни, които имат навършени три месеца. „Често с поставянето на годишната ваксина се поставя и микрочип, но някои хора, които нямат финансова възможност отлагат поставянето му във времето като няма възрастови ограничения кога да се постави чипа“, допълни д-р Светослав Димитров. \r\nДенис НИКИФОРОВ", "date": "2019.02.25", "title": "Д-р Светослав Димитров, ветеринарен лекар: Домашните кучета могат да бъдат регистрирани в общината"}
{"url": "http://www.focus-news.net/news/2019/02/25/2627695/makedonskiyat-vanshen-ministar-nikola-dimitrov-ratifitsiraneto-na-dogovora-za-prisaedinyavane-na-severna-makedoniya-v-nato-ot-balgarskiya-parlament-e-nova-stranitsa-v-istoriyata-na-dvete-darzhavi.html", "text": "Ратифицирането на договора за присъединяване на Северна Македония в НАТО от българския парламент е нова страница в историята на двете държави. Това каза пред журналисти в Министерски съвет министърът на външните работи на Република Северна Македония Никола Димитров, който е на официално посещения у нас, предаде репортер на  Агенция „Фокус“ . „Тук съм няколко дни след ратификацията на протокола на Народното събрание на приятелска България. Това за нас значи много. Много сме благодарни и за ратификацията, и за общите усилията, за визията, за това, че сме във фокуса на Европа. Благодарни сме, че ни помогнахте и ни дадохте сила да си решаваме проблемите. Ние реално отворихме нова страница в историята на двете държави“, заяви той. „Твърдо сме решени да успеем и да вземем вашия пример. Споразумението за приятелство между двете страни е наш автентичен интерес. Когато България и Република Северна Македония не са близки, това е антиисторически факт. Ние трябва да поправим тази грешка и и да работим за сближаване“, заяви той. Това според него ще подпомогне бизнеса на двете държави и ще спомогне за сближаване на народите. „Разговаряхме и за много други актуални теми, за ситуацията в региона“, отбеляза външният министър на Северна Македония.  \r\nДаяна ДЮЛГЕРОВА", "date": "2019.02.25", "title": "Македонският външен министър Никола Димитров: Ратифицирането на договора за присъединяване на Северна Македония в НАТО от българския парламент е нова страница в историята на двете държави"}
{"url": "http://www.focus-news.net/news/2019/02/25/2627703/varna-rayonniyat-sad-vazstanovi-na-posta-mu-uvolneniya-rektor-na-tehnicheskiya-universitet-v-grada.html", "text": "Варненският районен съд възстанови Росен Василев на заеманата от него длъжност ректор на Техническия университет в града. Това съобщиха от пресцентъра на  Съда . Решението е от 22 февруари тази година. С него уволнението му се признава за незаконно и се отменя, обективирано в заповед от ноември 2018 г. на временно изпълняващия длъжността  в учебното заведение. Съдебният акт не е окончателен и  подлежи на обжалване пред Варненския окръжен съд  в двуседмичен срок от датата на обявяването му.", "date": "2019.02.25", "title": "Варна: Районният съд възстанови на поста му уволнения ректор на Техническия университет в града"}
{"url": "http://www.focus-news.net/news/2019/02/25/2627706/pazardzhik-politseysko-proizvodstvo-e-obrazuvano-sreshtu-37-godishen-mazh-za-razbivane-na-ofis-za-parichni-prevodi.html", "text": "Полицейско производство е образувано срещу 37-годишен мъж за разбиване на офис за парични преводи и опит да извърши кражба от него, съобщиха от  ОДМВР - Пазарджик . Както съобщихме през миналата седмица в РУ - Пазарджик е задържан 37-годишен мъж от септемврийското село Виноградец. Той извършил кражба на сумата от 200 лева оборотни пари от магазин за цигари и алкохол в областния град. В хода на работата си с него служителите от сектор \"Криминална полиция\" при РУ - Пазарджик установили, че на 8 февруари мъжът е разбил с помощта на твърд предмет и стъклото на офис за парични преводи. От там мъжът направил опит да открадне лотарийни билети. В тази връзка спрямо него вече се водят две полицейски производства.", "date": "2019.02.25", "title": "Пазарджик: Полицейско производство е образувано срещу 37-годишен мъж за разбиване на офис за парични преводи"}
{"url": "http://www.focus-news.net/news/2019/02/25/2627704/ek-diskusiya-v-kyustendil-s-mariya-gabriel-mladite-hora-v-tsifroviya-svyat.html", "text": "На 26 февруари (вторник) от 10:00ч. в езикова гимназия \"Д-р Петър Берон\" в Кюстендил европейският комисар по цифрова икономика и цифрово общество Мария Габриел ще проведе дискусия с учениците и преподавателите на тема \"Младите хора в цифровия свят\", съобщават от  Отдел \"Преса и медии\" на Представителство на ЕК в България. \r\nУчастниците ще имат възможност да обсъдят цифровите умения, киберсигурността, безопасния интернет, дезинформацията онлайн, инициативите за цифрово образование и други ключови теми свързани с цифровия единен пазар.  \r\nСъщия ден от 14:30ч. в Хотел Хилтън в София комисар Габриел ще участва в конференция за изкуствения интелект, на която ще представи европейската стратегия и визия за развитието на тази технология, с подход ориентиран към човека.", "date": "2019.02.25", "title": "EK: Дискусия в Кюстендил с Мария Габриел: „Младите хора в цифровия свят“"}
{"url": "http://www.focus-news.net/news/2019/02/25/2627709/pp-gerb-shte-dade-izvanreden-brifing-v-tsentralata-na-partiyata.html", "text": "ГЕРБ ще даде извънреден брифинг. Това съобщиха от пресцентъра на  ПП ГЕРБ . Той ще се проведе в 13.30 часа в централата на ПП ГЕРБ в София.", "date": "2019.02.25", "title": "ПП ГЕРБ ще даде извънреден брифинг в централата на партията"}
{"url": "http://www.focus-news.net/news/2019/02/25/2627697/danas-sarbiya-aleksandar-vuchich-oproverga-dokladite-za-tayno-sporazumenie-na-es-i-sasht-za-kosovo.html", "text": "Държавният глава на западната ни съседка Александър Вучич опроверга медийните доклади за тайно споразумение, което предвижда споразумение за нормализиране на двустранните отношения между Белград и Прищина, което включва промяна на границите, съобщава електронното издание на сръбския ежедневник  Danas . \r\nВучич бе категоричен, че „няма капка истина“ в разпространената информация за договорено споразумение. „Това трябва да е писано от (президентът на Косово Хашим) Тачи и (премиерът Рамуш) Харадинай. Няма нито една договорена точка, камо ли 17“, увери президентът на Сърбия, коментирайки статията в германския ежедневник  Die Frankfurter Rundschau , която – според думите му, е базирана на доклади от медиите в Прищина.  \r\nКакто обяви германският вестник, Европейският съюз и САЩ са готови да приемат размяната на територия между Сърбия и Косово, а споразумението за промяна на границата трябва да бъде подписано във Вашингтон на 12 юни, а шест месеца по-късно – да влезе в сила.  \r\nСпоред този документ град Митровица ще получи специален статут, а ключовият язовир Газивода и рудникът Трепча ще бъдат приватизирани за 99 години, като управлението им ще бъде разпределено сред и постоянните членове на Съвета за сигурност на ООН – Великобритания, Русия, Франция, Великобритания и Китай. Тереза Герова", "date": "2019.02.25", "title": "Danas (Сърбия): Александър Вучич опроверга докладите за тайно споразумение на ЕС и САЩ за Косово"}
{"url": "http://www.focus-news.net/news/2019/02/25/2627710/kyustendil-teatarat-v-grada-predstavya-novata-si-kuklena-postanovka-idi-ne-znam-kade-donesi-ne-znam-kakvo.html", "text": "Театърът в Кюстендил представя новата си куклена постановка „Иди – не знам къде, донеси – не знам какво”. Това съобщи за  Радио „Фокус” – Кюстендил  Чавдар Ненов, директор на Общински драматичен театър – Кюстендил. Представленията започват от днес и ще продължат до 1 март, включително. „Това е една руска приказка. Може би повечето хора я знаят. Драматизацията и режисурата са дело на Митко и на Мая Димитрови”, каза Чавдар Ненов. В постановката участват актьорите Йордан Данчев, Георги Мануел – Димитров, Лазар Панев и Денислава Николова. „Постановката ще бъде изиграна десет пъти пред кюстендилските деца”, каза Чавдар Ненов. \r\nВенцеслав ИЛЧЕВ", "date": "2019.02.25", "title": "Кюстендил: Театърът в града представя новата си куклена постановка „Иди – не знам къде, донеси – не знам какво”"}
{"url": "http://www.focus-news.net/news/2019/02/25/2627708/prezidentat-rumen-radev-nalagam-veto-na-promenite-v-izborniya-kodeks.html", "text": "Налагам вето на промените в Изборния кодекс. Това каза в свое изявление държавният глава Румен Радев, предаде репортер на  Агенция „Фокус“ .  \r\n„Прагът от 300 избиратели лишава малките населени места от правото да гласуват машинно. Категорично неприемливо е и актове, свързани с изборния процес, да остават необжалваеми. Така основно конституционно право, каквото е изборното право, остава без съдебна защита при нарушение. Въвеждането на спадащото мнозинство в работата на избирателите комисии ерозира политически плурализъм, без който няма честни избори“, заяви Радев и посочи, че така пакетът промени в Изборния кодекс отслабва механизмите за гарантиране на честни избори. „В тази връзка налагам вето на посочените промени. Същевременно законодателят за пореден път отлага въвеждането на машинното гласуване, актуализацията на избирателни списъци и въвеждането на видеоконтрол при броенето на бюлетините. Това показва непрозрачен и нечестен изборен процес“, каза още Радев.", "date": "2019.02.25", "title": "Президентът Румен Радев: Налагам вето на промените в Изборния кодекс"}
{"url": "http://www.focus-news.net/news/2019/02/25/2627712/varna-narodniyat-predstavitel-ot-gerb-vladimir-valev-se-razdeli-sas-zlatniya-si-medal-v-imeto-na-blagotvoritelna-kauza.html", "text": "В името на благотворителна кауза народният представител от ГЕРБ Владимир Вълев се раздели с един от най-ценните трофеи в своята успешна спортна кариера – златният медал от Световния шампионат за професионалисти през 2016 г. в Русия. Това съобщават от пресцентъра на  ПП ГЕРБ – Варна . Медалът бе предложен на търг, а средствата от него вече са предоставени за скъпоструващо лечение със стволови клетки на дете с тежко генетично заболяване. Владимир Вълев предаде медала си на любител на спорта от Плевен, предоставил 4 000 лв. за предстоящата операция на детето в чужбина. Варненският депутат връчи отличието си по време на първото издание на веригата по кикбокс и муай тай „Senshi“, което се проведе в Двореца на културата и спорта в морската столица. „Доброто струва много повече от всеки медал”, коментира Вълев, доказвайки, че шампионите имат не само силен дух, а и големи сърца. Титулуваният спортист не за първи път се включва в кампанията, инициирана от близките на детето. През 2015 г. той обяви на търг ръкавиците си от професионална гала вечер, а година по-късно взе участие и в благотворителен турнир.", "date": "2019.02.25", "title": "Варна: Народният представител от ГЕРБ Владимир Вълев се раздели със златния си медал в името на благотворителна кауза"}
{"url": "http://www.focus-news.net/news/2019/02/25/2627711/prezidentat-rumen-radev-prizovavam-opozitsiyata-da-se-zavarne-v-parlamenta-pri-sledvashtoto-razglezhdane-na-promenite-v-izborniya-kodeks.html", "text": "Призовавам опозицията да се завърне в парламента при следващото разглеждане на промените в Изборния кодекс. Това каза в свое изявление държавният глава Румен Радев във връзка с налагането на вето върху промените в Изборния кодекс, предаде репортер на  Агенция „Фокус“ .  \r\n„През изминалата седмица едни и същи депутати с еднакво усърдие защитаваха две противоположни решения в рамките на няколко дни. Подобно поведение руши вярата на българите в парламентаризма и издава опасно изкушение политическата целесъобразност да се минимализира без оглед на Конституцията и законите“, заяви Радев. \r\nДържавният глава коментира, че е хубаво, че здравият разум е спрял промените преди да се случат. „Загубим ли правото да избираме управниците си, ще изгубим и всичко, постигнато през последните три десетилетия. Призовавам опозицията да се завърне в парламента при следващото разглеждане на промените в Изборния кодекс“, каза още той.", "date": "2019.02.25", "title": "Президентът Румен Радев: Призовавам опозицията да се завърне в парламента при следващото разглеждане на промените в Изборния кодекс"}
{"url": "http://www.focus-news.net/news/2019/02/25/2627713/ministar-nikola-dimitrov-lichnostite-i-periodite-v-obshtata-ni-istoriya-ne-tryabva-da-ni-razdelyat-a-da-ni-obedinyavat.html", "text": "Личностите и периодите в общата ни история, не трябва да ни разделят, а да ни обединяват. Това каза пред журналисти в Министерски съвет министърът на външните работи на Република Северна Македония Никола Димитров, който е на официално посещения у нас, предаде репортер на  Агенция „Фокус“ . „Нова страница в процеса е да направим атмосфера, в която да не се критикуваме. Това е нашата цел, да няма македонски политик, който да е негативен към България и български политик, да бъде негативен към наша Македония. Това не е лесно, но смеем да го направим, защото това е процес, истински, европейски и зрял“, обясни той. „Ние имаме обща история, която обвързва и двете държави. Личностите и периодите за общата история, не трябва да ни разделят, а да ни сближават. Ние нямаме интерес да има негативни динамики със съседна България на направим атмосфера на истинска близост, това е възможно“, отбеляза той.   \r\nСпоред министър Екатерина Захариева след 80 години противопоставяне и разделяне между Северна Македония и България, за 21 месеца сме постигнали значително общи чествания. „Единственото, което считам, че трябва да направим, е да запазим темповете си и комисията да предложи промяна на учебните планове, защото е важно на какво учим децата си. Трябва да учим децата си на истина. За 21 месеца направихме огромен скок, дори и ние колкото и да сме били позитивни, не сме очаквали. Това е процес и той не трябва да спира. Трябва да изпълняваме договора си и да сме критични към езика на омразата и да не допускаме политики да застават между нашите страни“, обясни вицепремиерът.  \r\nДаяна ДЮЛГЕРОВА", "date": "2019.02.25", "title": "Министър Никола Димитров: Личностите и периодите в общата ни история не трябва да ни разделят, а да ни обединяват"}
{"url": "http://www.focus-news.net/news/2019/02/25/2627715/varna-meditsinskiyat-universitet-v-grada-be-domakin-na-spetsialna-sreshta-na-evropeyskiya-bord-po-oftalmologiya.html", "text": "Медицинският университет във Варна бе домакин на специална среща на Европейския Борд по Офталмология (EBO), която се проведе на 22 и 23 февруари. Това съобщават от пресцентъра на  учебното заведение . Варна получи огромната чест да се събере елитът на европейската офталмология заради председателя на борда – проф. д-р Христина Групчева, зам. ректор на МУ-Варна, която през 2017 година бе избрана за бъдещ президент на дружеството. По традиция встъпването в длъжност на президента се осъществява на специална среща на борда в държавата на председателя. На заседанията присъстваха специалисти от Швейцария, Белгия, Холандия, Великобритания, Ирландия, Испания, Франция, Германия и Словения. На срещата бяха взети важни решения, между които сътрудничеството между ЕВО и Европейското общество по офталмология и стандартизация на практическата част на изпита. Специалистите решиха също, че от 2020 година изпитът за Европейския Борд по Офталмология ще се провежда 2 пъти годишно – в Париж и Берлин.  За първи път в тази сравнително кратка история, председателството се поема от представител на Източна Европа и в частност – България. Професор Христина Групчева д.м.н. FEBO, FICO, FBCLA, FIACL, получава специално разрешение да се яви на изпита на борда през 2002 година и защитава своите познания с отлично представяне. След влизането на България в ЕС тя е поканена за първият български екзаминатор и е номинирана за национален представител. През 2013 година става член на екзекутивния съвет и 4 години служи като Председател на комисията по образованието. След изтичане на мандата и е единодушно избрана за бъдещ президент през 2017 година. Проф. Групчева коментира, че е огромна чест и невероятна отговорност това, че за първи път българка застава начело на ЕВО. „Когато аз се явявах на изпит имаше 50 кандидата, днес ние имаме лимит от 700. Тъй като да поставяме ограничения за броя на кандидатите е недопустимо, по време на моя мандат ще бъде направена голяма промяна. До момента изпитът се провежда винаги веднъж годишно, през месец май в Париж. От 2020 година ще има втори шанс за всички през месец септември в Берлин. Идеята е да осигурим оптимални условия на младите офталмолози в Европа да докажат своите познания и да практикуват с достойнство.“, каза още проф. Групчева. Тя обяснява, че изпитът дава сертификат за практикуване като специалист на Европейско ниво. Различните държави имат различа политика. В Швейцария това е изпитът за специалност, във Франция, тъй като няма друг изпит, този изпит на практика се е превърнал в задължителен. В Германия е просто въпрос на престиж, а това е и най-многобройната група. До момента има 38 българи, които носят престижната титла FEBO. „За някои от тях това беше част от билета за Европа, но за щастие 60% останаха в България и тези, върху които имам наблюдения, показаха изключително развитие. Много съм щастлива, че 3 от моите асистенти и 2 от моите докторанти положиха изпита успешно в годините. Един от тях е вече доцент. Всяка година интересът от страна на младите специалисти в България расте и аз твърдо вярвам, че ще се представят достойно.“, допълва още проф. Групчева. Европейският Борд по Офталмология е утвърдена институция като секция в Европейската асоциация на лекарите (UEMS) и се занимава с обучението и подготовката на специалисти, тяхното сертифициране (чрез изпит), както и подготовката им в различни направления. Исторически организацията е създадена през 1992 година и за 27 години се разраства значително. Освен с дейностите, свързани с образованието, ЕВО, акредитира курсове за обучение, одитира центрове за обучение, работи върху обмен на специализанти като осигурява стипендии, работи с останалите Европейски организации, работи по изграждането на системи за супер-специализирано обучение.", "date": "2019.02.25", "title": "Варна: Медицинският университет в града бе домакин на специална среща на Европейския борд по офталмология"}
{"url": "http://www.focus-news.net/news/2019/02/25/2627693/volen-siderov-krasimir-uzunov-beshe-golyam-balgarin-i-patriot-tova-e-golyama-zaguba-za-balgarskata-zhurnalistika-i-balgarskoto-obshtestvo.html", "text": "Красимир Узунов беше голям българин и патриот - това голяма загуба за българската журналистика и българското общество. Това каза за  Радио „Фокус“  лидерът на ПП „Атака“ Волен Сидеров.  \r\n„Аз съм шокиран просто, буквално съм шокиран. За мен това е огромна загуба. Краси Узунов направи една агенция, която според мен не само конкурираше, просто измести БТА като пълнота, като обективност, като реагиране, рефлекс. Цяла система от радиа, въобще една огромна медия, която поддържаше през всички тези години и аз не знам как точно с огромен труд, с усилия“, заяви Сидеров.  \r\n„Изказвам моите съболезнования на семейството – за мен ще остане един приятел от много години. Той беше малко по-млад от мен, но се знаем още от зората на демокрацията. Бил е сътрудник във в-к „Демокрация“. Всички тези години имахме една много добра връзка, защото и като журналист, и като публицист, а аз и като политик с него ние сме обменяли мнения и коментари. Бог да прости Краси. Загуба е това за българската журналистика, за медийната сфера“, коментира още той. \r\n„Ще го запомня с неговата отзивчивост и с желанието да помогне. Той не подбираше кой какъв цвят е или каква партия е, а просто имаше еднакво професионално отношение и смятам, че това беше неговият патриотизъм, защото за него всеки български политик допринася с нещо на страната“, добави той.  \r\n„Предвиждаше много неща тихомълком така без много шум - издания на книги за българската воинска слава и история. Огромен труд вършеше без много тупан и вдигане на шум - голям българин и патриот. Загубихме един наистина много обществено полезен и отдаден човек“, каза още Сидеров.", "date": "2019.02.25", "title": "Волен Сидеров: Красимир Узунов беше голям българин и патриот - това е голяма загуба за българската журналистика и българското общество"}
{"url": "http://www.focus-news.net/news/2019/02/25/2627707/ministar-ekaterina-zaharieva-krasimir-uzunov-be-prizvan-da-informira-balgarskoto-obshtestvo-za-sluchvashtoto-se-v-stranata-i-izvan-neya.html", "text": "С дълбоко прискърбие научих тъжната вест за кончината на „поручик“ Узунов. Приемете най-искрените ми съболезнования! В този труден момент Ви желая сили, за да превъзмогнете болката от загубата на скъпия човек\". Това се казва в  съболезнователен адрес  от името на министър Екатерина Захариева към семейството и близките на Красимир Узунов.   \r\n\"Много може да се каже за неговия достоен път и професионална отдаденост. Красимир Узунов бе призван да информира българското общество за случващото се в страната и извън нея, а само добре информираното общество може да гради и пази свободна и демократична нашата държава. Ролята на Красимир Узунов в този процес бе незаменима, а изградената от него информационна мрежа „Фокус“ без съмнение ще продължи да оказва положително въздействие върху процесите в България. С годините, благодарение на всеотдайната му работа, тя се превърна в еталон за журналистиката\", се казва още в съболезнователния адрес от министър Захариева. \r\n\"Публикациите му в сферата на Западните Балкани, и особено за Република Северна Македония, оставиха траен отпечатък по темата и бяха незаменим източник на знание за политици и граждани. \r\nВъпреки внезапната му кончина искам да го запомним като човек, който винаги се стремеше да дава на своята аудитория най-точната и актуална информация и който винаги ще бъде повод за вдъхновение в медийните среди\", казва още министър Захариева.", "date": "2019.02.25", "title": "Министър Екатерина Захариева: Красимир Узунов бе призван да информира българското общество за случващото се в страната и извън нея"}
{"url": "http://www.focus-news.net/news/2019/02/25/2627700/dimitar-zdravkov-kmet-na-sadovo-shte-zapomnya-krasimir-uzunov-kato-izklyuchitelno-iskren-chovek-golyam-rodolyubets-i-patriot.html", "text": "Искам да изразя моите най-искрени съболезнования към семейството на Красимир Узунов и към всички служители на Радиоверига и Агенция „Фокус“. Това каза за  Радио „Фокус“ - Пловдив  кметът на Община Садово Димитър Здравков. „За мен кончината му е шок, защото ненадейно ни напусна за мен сравнително млад човек. Ще го запомня като изключително искрен човек, голям родолюбец, патриот, който поде кампания да се разбере истината за отношенията ни със Северна Македония и борбите, които България е водила за Освобождението на тези територии. Ще го запомня и като човек, който събираше хората от различни политически нюанси, създаваше им атмосфера и ги караше да работят именно с тази единствена цел - родолюбието. Ще го запомня и с неговото чувство за хумор. Той е голям, велик човек“, каза Здравков.  \r\nТой добави, че си спомня представянето на книгата на Красимир Узунов „Каймакъ-Чайланъ“. „Залата беше пълна. Хората онемяваха от неговите разкази за великата Българска армия и за подвизите, които е извършвала на този връх. Той отне дъха на публиката в продължение на час-час и половина, като им разказваше как са се развивали събитията на Каймак-Чайлан“, каза още кметът. По думите му останало е едно недовършено дело на Красимир Узунов. „Нашата община е свързана с Иван Мърквичка-младши, който е бил учител в Селскостопанската гимназия. Няколко пъти ставаше въпрос за издигането на негов паметник. Говорихме на тази тема и може би ще остане моя идея, която ще я доразвием“, каза още Здравков. \r\nМария РУСЕВА", "date": "2019.02.25", "title": "Димитър Здравков, кмет на Садово: Ще запомня Красимир Узунов като изключително искрен човек, голям родолюбец и патриот"}
{"url": "http://www.focus-news.net/news/2019/02/25/2627716/ministar-ekaterina-zaharieva-interesat-na-balgarski-kompanii-za-investitsii-v-severna-makedoniya-se-e-uvelichil-sas-100.html", "text": "Интересът на български компании за инвестиции в Северна Македония се е увеличил със 100%. Това каза пред журналисти в Министерски съвет министърът на външните работи и вицепремиер Екатерина Захариева, предаде репортер на  Агенция „Фокус“ . „Най-важното са проектите, които получиха сериозна подкрепа от комисията, а именно отпускане на пари от Европейски фондове за инфраструктура, Коридор 8. Ние не сме свързани с железопътна инфраструктура. Бизнесът иска инфраструктура“, посочи тя. „Увеличил се е със 100% интересът на български компании за инвестиции в Северна Македония. Аз съм сигурна, че ще се увеличи с 200%, ако има добра инфраструктура. Грехота е 288 км да се преминават за 4 часа заради лошата инфраструктурата. Нашият бизнес има инвеститорски интерес в Северна Македония към всички сфери - към чиста търговия, производство е селско стопанство, банкова сфера и ИТ-сферата. Българският бизнес е отворен да инвестира там. Надявам се в резултат на смесената комисия да има конкретни проекти“, отбеляза Захариева.  \r\nДаяна ДЮЛГЕРОВА", "date": "2019.02.25", "title": "Министър Екатерина Захариева: Интересът на български компании за инвестиции в Северна Македония се е увеличил със 100%"}
{"url": "http://www.focus-news.net/news/2019/02/25/2627714/marin-kavrakov-istorik-v-litseto-na-krasimir-uzunov-balgariya-zagubi-edin-istinski-rodolyubets-neveroyaten-intelekt-i-radetel-na-balgarshtinata.html", "text": "В лицето на Красимир Узунов България загуби един истински родолюбец, невероятен интелект и радетел и популяризатор на българщината. Това заяви пред  Радио „Фокус“ – Сливен  историкът, издател, общественик и бивш областен управител на Сливен Марин Кавръков. \r\n„Не искам да използвам думата патриот, защото тя напоследък девалвира. Краси Узунов, позволявам си да го наричам така, защото бяхме съмишленици и приятели, беше човек, когото го болеше сърцето за българското. Той направи много, за да може ние да знаем повече, да помним и пазим паметта за това кои сме като народ, къде е нашето място. Да разпространява истината и да бъде българин, Българин с голяма буква. Неговите изследвания за нашата роля в Първата световна война и Балканската война са истински принос към науката. Без да има научни титли и звания, той направи толкова сериозни изследвания за ролята на армията ни, че не се страхувам да го кажа, много титуловани историци трябва да му свалят шапка. Това се дължеше на невероятния му  интелект, на работоспособността и на отдадеността му на каузата, наречена България“, заяви Марин Кавръков. \r\nКавръков допълни, че невероятната работоспособност и далновидност на президента на Национална радиоверига и Информационна агенция „Фокус“ е довела до превръщането на медиите в лидер в българското информационно пространство. „Фокус“ е рожба на Краси Узунов, породи се като една идея, един компютър и двама души в София. Благодарение на неистовото желание на един човек, на волята му и неговото умение да вижда в бъдещето, тази идея се превърна в най- голямата информационна агенция на Балканите. Гласът на „Фокус“ – радиоверигата, която сега звучи не само в България, но и там където има български диаспори, тръгна от Сливен. Тук заедно направихме първото Радио „Фокус“, с подкрепата на тогавашния кмет Йордан Лечков. И аз се гордея, че сега радиоверига „Фокус“ е истинският глас на България, на българщината, на нашата история и ценности. „Фокус“ е гласът на истината“, заяви Марин Кавръков. \r\nТой изказа своите съболезнования към семейството на Красимир Узунов и припомни, че човек се помни по делата му. „Делото на Краси Узунов, трябва да се помни, гласът му трябва да се чува, защото благодарение на него си припомнихме Каймак-Чалан, припомнихме си с колко кръв сме платили, това да останем българи, припомнихме си какво е българска чест и доблест. Това не бива да се забравя, докато има българи“, заяви Марин Кавръков. \r\nЛюдмила ЙОРГОВА", "date": "2019.02.25", "title": "Марин Кавръков, историк: В лицето на Красимир Узунов България загуби един истински родолюбец, невероятен интелект и радетел на българщината"}
{"url": "http://www.focus-news.net/news/2019/02/25/2627705/aleksandar-damovski-krasimir-uzunov-beshe-chovek-s-neveroyatno-golyama-energiya-koyto-raboteshe-24-chasa-sas-120-kmch.html", "text": "Красимир Узунов беше човек с невероятно голяма енергия, който работеше 24 часа със 120 км/ч. Това каза за  Радио „Фокус“  главният редактор на електронното издание МКД Александър Дамовски. „Наистина неочаквана новина, голяма загуба.Това е трагична новина за всичките нас, за журналистите, които го познавахме, които работихме с него. Той винаги искаше да направи нещо повече, да помогне, особено по отношение на македонско-българските отношения. И сега, когато започна всичко това да се реализира, си отиде съвсем неочаквано и ни остави в един голям шок за всичките. Наистина голяма загуба“, заяви Дамовски. \r\n„Краси беше един човек с невероятно голяма енергия, който работеше 24 часа със 120 км/ч. Наистина това беше една невероятна енергия, постоянно нещо да прави, постоянно нещо да работи, да мисли, да се опитва да намери нови и нови идеи, гледаше на нещата винаги под друг ъгъл, под друг ракурс“, каза още той.", "date": "2019.02.25", "title": "Александър Дамовски: Красимир Узунов беше човек с невероятно голяма енергия, който работеше 24 часа със 120 км/ч"}
{"url": "http://www.focus-news.net/news/2019/02/25/2627717/blagoevgrad-rabotilnitsa-na-baba-marta-otnovo-otvori-vrati-v-gradska-hudozhestvena-galeriya.html", "text": "„Работилница на Баба Марта“ отново отвори врати в Градска художествена галерия- Благоевград. Това съобщиха от пресцентъра на  Общината . Инициативата, в която участие взимат деца от детските заведения в Благоевград,  се организира за поредна година от Община Благоевград. Малчуганите, заедно със своите учители, както и с помощта на преподаватели от Център за личностно и творческо развитие на децата на Благоевград, изработват традиционни мартеници по повод един от най-българските празници - 1 март.  \r\nВ рамките на инициативата, малчуганите имат възможността да се запознаят историята на мартеницата, със символиката на червения и белия цвят, както и с традициите, свързани с Баба Марта. \r\nРаботилницата ще бъде отворена от 09.00 часа до 17.00 часа до 28 февруари, включително. Всяко дете, изработило мартеници, може да ги подари на свои приятели, близки, семейство.", "date": "2019.02.25", "title": "Благоевград: „Работилница на Баба Марта“ отново отвори врати в Градска художествена галерия"}
{"url": "http://www.focus-news.net/news/2019/02/25/2627719/razgrad-oranzheriya-za-proizvodstvo-na-kanabis-e-otkrita-pri-spetsializirana-politseyska-operatsiya-v-grada.html", "text": "Оранжерия за производство на марихуана бе открита при специализирана полицейска операция, проведена под ръководството на Окръжна прокуратура на 24 февруари в Разград. Това съобщиха от  ОД на МВР . Във връзка с образувано досъдебно производство в условията на неотложност криминалисти от ОДМВР - Разград и РУ - Разград извършиха претърсвания в недвижим имот, находящ се в спортна зала в бившия завод „Диамант“. Установена е професионално изградена оранжерия за отглеждане на растения от рода на конопа, оборудвана с техника от изключително високо ниво. Оборудването, гарантиращо условия за осветеност, влажност, температура, покълване на семената и израстване на зелените стръкове, е закупено и доставено от чужбина. В помещението са намерени 9 саксии със зелени растения, достигнали зрялост, както и половин килограм суха „стока“, приготвена за търгуване. Произведеното се пласирало в чужбина и при улична търговия в региона. Извършени са претърсвания на пет различни адреса на територията на страната, както и на два леки автомобила. В хода на разследването са установени петима мъже, съпричастни към извършването на престъпната дейност – 38-годишен от Разград, 32-годишен от село Казашко, 31-годишен от Разград, 23-годишен от Разград и 34-годишен от Сливен. Всички те са криминално проявени. При лични обиски и претърсвания в жилищата им са открити самоделен боен пистолет, картечен пистолет, пневматична пушка, газов пистолет, револвер, 5000 лв, електронна везна, семена, гриндер /мелничка за мелене на марихуана/, компютри и флашки, както и 10,2 грама канабис в различни опаковки. Продължава работата по разследване и документиране на престъпната дейност. Води се досъдебно производство по чл.354 А, ал.1 от НК.", "date": "2019.02.25", "title": "Разград: Оранжерия за производство на канабис е открита при специализирана полицейска операция в града"}
{"url": "http://www.focus-news.net/news/2019/02/25/2627723/burgas-bezproblemno-se-osashtestvyava-dvizhenieto-na-motorni-prevozni-sredstva-prez-gkpp-malko-tarnovo.html", "text": "Безпроблемно се осъществява движението на моторни превозни средства през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, а преминаването се осъществява без забавяне.", "date": "2019.02.25", "title": "Бургас: Безпроблемно се осъществява движението на моторни превозни средства през ГКПП „Малко Търново“"}
{"url": "http://www.focus-news.net/news/2019/02/25/2627722/stara-zagora-60-signala-sa-polucheni-na-bezplatniya-goresht-telefon-na-obshtinata-ot-22-do-24-fevruari.html", "text": "На безплатния Горещ телефон на Община Стара Загора - 0800 157 37, от 22 до 24 февруари, са отчетени малко над 60 сигнала. Това съобщиха от пресцентъра на  Община Стара Загора . Граждани са информирали за около 20 неправилно паркирани МПС в града. Автомобил, паркиран до блок 168 на ул. „Св. Княз Борис“, излязъл от употреба, е включен в процедура за доброволно/принудително премахване.   \r\nАкт за установяване на административно нарушение е съставен на гражданин, режещ дървета, в района на блок №86 на ул. „Братя Жекови“.  \r\nСлед проверка по сигнал е изготвена докладна записка и е направен снимков материал за компрометирани метални оградни пана на строителен обект, намиращ се в кв. „Самара – 3“.   \r\nЗа бездомни кучета е съобщено около блок №172 на ул. „Цар Иван Асен II”. Информацията е насочена към Общински приют за безстопанствени животни. Оплакване е постъпило за смущаване на спокойствието от силен лай на куче в двора на старозагорска фирма.   \r\nГраждани са се оплакали още от силна музика от заведения в града и в село Калитиново. Подаден е сигнал и за шумна компания в гараж до блок №85 на ул. „Подп. Калитин“ в Стара Загора. Съобщено е и за струпване на чували с отпадъци до сградата на предприятие.  \r\nСлед получени обаждания на Горещия телефон е извършен ремонт на улично осветление, паркомати. Обезопасени са шахти, както и премахнати изсъхнали клони на дървета и храсти.  Поради рязкото понижаване на температурите са подадени и няколко сигнала за заледени участъци от общинската и републиканската пътна мрежа в района на общината.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.02.25", "title": "Стара Загора: 60 сигнала са получени на безплатния Горещ телефон на Общината от 22 до 24 февруари"}
{"url": "http://www.focus-news.net/news/2019/02/25/2627721/petar-paunov-kmet-na-kyustendil-za-krasimir-uzunov-balgariya-beshe-vsichko.html", "text": "За Красимир Узунов България беше всичко. Това каза пред  Радио „Фокус” – Кюстендил  кметът на Община Кюстендил Петър Паунов. „Безупречен мъж, изключително мащабен като организация на информационната агенция. Създаде нещо неповторимо, известно със своята всеобхватност, безпристрастност и етичност. За него България беше всичко”, каза Петър Паунов. \r\nВенцеслав ИЛЧЕВ", "date": "2019.02.25", "title": "Петър Паунов, кмет на Кюстендил: За Красимир Узунов България беше всичко"}
{"url": "http://www.focus-news.net/news/2019/02/25/2627724/rse-makedoniya-balkanite-star-instrument-za-nova-ruska-taktika.html", "text": "Русия се е примирила, че Балканите са поели в западна посока, но няма да преглътне разширяването на НАТО и Европейския съюз в региона. Ето защо Кремъл има нова тактика – да използва Балканите като инструмент срещу Запада, предупреждават анализатори, цитирани от македонската редакция на  Радио „Свободна Европа“ . \r\nПрез последните десет години Русия се намесваше на Балканите по различни начини – от религия и култура до икономика и политика, при това почти без препятствия. Или поне допреди една-две години, когато в част от страните от региона се стигна до промени в управлението. Новите власти в страни като Македония например застанаха твърдо на пътя за евроатлантическата интеграция. \r\nТова обаче не означава, че Кремъл се е отказал от региона. Анализатори твърдят, че политиката на Русия по отношение на кандидатите за членство в НАТО и ЕС остава същата, само че стратегията се променя, защото и визията на Москва за Западните Балкани е претърпяла изменения.  \r\nКакто местни, така и чуждестранни експерти твърдят, че Москва няма да използва агресивен подход за възпрепятстване на интеграцията на Западните Балкани в евроатлантическите структури, но че тя ще остане тук дълго време, със своята – съгласно думите им - разрушителна тактика. \r\nПолитологът и политическият анализатор в Института „Карнеги“ Пол Стронски твърди, че Русия вече не гледа на Балканите като на съществена стратегическа територия сама по себе си и че Москва ще промени тактиката си, но не и целта. \r\n„Кремъл не вижда Балканите като регион от жизненоважен стратегически интерес. Вместо това Москва използва страните от региона като инструмент, с който се опитва да повлияе на по-широките европейски въпроси на сигурността. Крайната цел на Русия е да отложи и усложни разширяването както на НАТО, така и на ЕС ”, твърди Стронски в последния си анализ. Една стратегия за две цели \r\nПолитиката на Кремъл сега и в следващия период ще бъде насочена към две цели. Един от тях е блокиране или забавяне на разширяването на НАТО и ЕС, а другата да отвлича вниманието на международната демократична общественост от това, което Москва прави в съседство с Украйна, Беларус, Армения, Грузия... Именно за тези две цели Русия ще се опита да използва Балканите като стар инструмент за нови политически ходове. \r\n„Москва напълно осъзнава, че Балканите са последната част от Европа, която все още не е напълно интегрирана в западните политически и военни структури. Затова Москва се надява, че като забави процеса на интеграция на Балканите, тя може да попречи на Запада да поднови опитите си да погълне държави като Украйна или Грузия в евроатлантическите институции”, обяснява Стронски. Разрушаване на ЕС \r\nЗа тази цел Москва ще омаловажава ЕС в очите на страните-кандидатки. Политическият анализатор от Скопския институт за демокрация Зоран Нечев обяснява:  „Това е една от стратегиите на Москва – да омаловажава ползите за страните от Западните Балкани от влизането им в ЕС“.  \r\nДруга допълнителна полза за Москва от инструмента, наречен „Балканите\", е заблудата, т.е. отвличането на вниманието на Запада от това, което руснаците правят в съседните й страни. \r\n„Активността на Русия на Балканите отвлича вниманието на Запада от поведението на Русия в нейното непосредствено съседство – например за милитаризацията на Керченския проток в Черно море, за границите на отцепилите се територии дълбоко в Грузия и нейния натиск върху правителствата на Армения и Беларус ”, казва Стронски. \r\nТой добавя, че за тези две цели Москва ще се опита да се възползва и от бавното разширяване на ЕС, част от негативните нагласи на американския президент Доналд Тръмп за НАТО, както и непредсказуемостта на някои световни лидери, когато става въпрос за Западните Балкани и руската политика. Тереза Герова", "date": "2019.02.25", "title": "РСЕ (Македония): Балканите - стар инструмент за нова руска тактика"}
{"url": "http://www.focus-news.net/news/2019/02/25/2627729/a1-on-makedoniya-otlozheni-sa-zasedaniyata-v-makedonskiya-parlament.html", "text": "Парламентът в Скопие няма да заседава в понеделник – отложени са и двете сесии, планирани за деня, но причините за решението не се поясняват, съобщава македонската електронна медия  A1 On . \r\nНа едно от двете отложени заседания трябваше да се обсъди работата на вътрешния министър Оливер Спасовски по искане на депутати от опозиционната ВМРО-ДПМНЕ. \r\nДепутатите трябваше да обсъдят законопроекта за ратифициране на Споразумението между правителството на Северна Македония и правителството на Румъния за сътрудничество в областта на образованието, науката, културата, медиите, младежта и спорта, законопроекти за услуги, тютюневи изделия и свързани с тях продукти, свободен достъп до обществена информация и акцизи. \r\nВ дневния ред на 88-ата парламентарна сесия са Законът за изменение и допълнение на Закона за съдилищата, Законът за престъпленията и административните спорове. Тереза Герова", "date": "2019.02.25", "title": "A1 On (Македония): Отложени са заседанията в македонския парламент"}
{"url": "http://www.focus-news.net/news/2019/02/25/2627731/razgrad-okrazhnata-prokuratura-shte-zadarzhi-za-srok-do-72-chasa-petima-dushi-otglezhdali-marihuana-v-narkooranzheriya.html", "text": "Окръжната прокуратура в Разград ще привлече като обвиняеми и ще задържи за срок до 72 часа петима криминално проявени, съпричастни към промишленото отглеждане на марихуана в наркооранжерия, базирана в цех на бившия завод „Диамант“ в града. Това съобщиха от пресцентъра на  Апелативна прокуратура - Варна . На 24 февруари тази година там е открита наркооранжерия, оборудвана с най-съвременна техника за отглеждане на марихуана. В помещението, което било наето, са намерени 9 саксии с растения, достигнали зрелост, както и 500 грама марихуана, подготвена на продажба. Криминално проявените пласирали отглежданата дрога и в чужбина.  \r\nВ пет населени места и в два автомобила са извършени претърсвания. При лични обиски на съпричастните към наркооранжерията и пласмента на производството ѝ са намерени боен пистолет със заличени номера, картечен пистолет, пневматична пушка и револвер. Мъжете са на възраст 23 – 38 години и са от различни населени места в България.  \r\nПри полицейската операция, проведена под ръководството на Окръжната прокуратура, са иззети и електронна везна, семена, мелничка за мелене на конопа, компютри и флашки, както и още 10,2 грама канабис, разпределен в дози. \r\nДействията по разследването продължават.", "date": "2019.02.25", "title": "Разград: Окръжната прокуратура ще задържи за срок до 72 часа петима души, отглеждали марихуана в наркооранжерия"}
{"url": "http://www.focus-news.net/news/2019/02/25/2627720/sabina-dukova-nova-dobrudzhanska-tribuna-krasimir-uzunov-beshe-edin-ot-flagmanite-na-savremennata-balgarska-zhurnalistika.html", "text": "Красимир Узунов беше един от флагманите на съвременната българска журналистика. Това заяви управителят на „Нова добруджанска трибуна“ Сабина Дукова в съболезнователен адрес. „Отиде си от този свят един от флагманите на съвременната българска журналистика. Искрен приятел, ревностен родолюбец, личност със собствен поглед за парещите проблеми на българското всекидневие и политиката на Балканите. Създател на медия, която днес е еталон за родолюбие, безпристрастност и независимост от силните на деня!Поклон пред паметта и делото на Красимир Узунов!“, пише още тя.", "date": "2019.02.25", "title": "Сабина Дукова, „Нова добруджанска трибуна“: Красимир Узунов беше един от флагманите на съвременната българска журналистика"}
{"url": "http://www.focus-news.net/news/2019/02/25/2627732/ministar-predsedatelyat-boyko-borisov-shte-se-sreshtne-s-premiera-na-ruskata-federatsiya-dmitriy-medvedev.html", "text": "Министър-председателят Бойко Борисов ще се срещне с председателя на правителството на Руската федерация Дмитрий Медведев, който ще е на официално посещение в България на 4 и 5 март по покана на българския премиер. Това съобщиха от  Правителствената информационна служба . \r\nВизитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн.  \r\nПремиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма.  \r\nНа 5 март министър-председателите Бойко Борисов и Дмитрий Медведев ще открият Българо-руски бизнес форум в областта на туризма.", "date": "2019.02.25", "title": "Министър-председателят Бойко Борисов ще се срещне с премиера на Руската федерация Дмитрий Медведев"}
{"url": "http://www.focus-news.net/news/2019/02/25/2627727/aliants-bank-balgariya-bankata-shte-zapochne-protsedura-po-vazstanovyavane-na-sumite-ot-nerazreshenite-tranzaktsii-vednaga-sled-priklyuchvane-na-ofitsialnata-proverka-po-sluchaya-v-nova-zagora.html", "text": "Алианц Банк България: Банката ще започне процедура по възстановяване на сумите от неразрешените транзакции, веднага след приключване на официалната проверка по случая в Нова Загора. Това се посочва в официално  становище на Алианц Банк България  във връзка с информацията за извършени неправомерни действия на служител на банката в Нова Загора. \r\n\"Във връзка с информацията за извършени неправомерни действия от страна на служител на Алианц Банк България в Нова Загора, бихме искали да уверим засегнатите клиенти, че са предприети всички необходими законови мерки, както и да дадем повече информация относно случая. \r\nНезабавно след регистриране на нередност от Системата за сигурност и надзор на Алианц Банк България и последвалата проверка на място, сезирахме органите на реда. В резултат на подадения сигнал от Банката е инициирано досъдебно производство пред Окръжна прокуратура – Сливен. Към настоящия момент продължаваме активно своята вътрешна проверка с цел установяване автентичността на транзакциите, съгласно изискванията на приложимите нормативни актове. Засегнати са ограничен брой клиенти само от град Нова Загора\", посочват от компанията. \r\n\"След уведомяване на компетентните органи, Банката се свърза с всички засегнати лица и отправи официални покани за разпознаване или оспорване на операциите по банковите им сметки. Алианц Банк България ще започне процедура по възстановяване на сумите от неразрешените транзакции, веднага след приключване на официалната проверка по случая. Извиняваме се за създаденото неудобство на всички засегнати клиенти и ги уверяваме, че ще продължим да бъдем техен доверен партньор и съветник\", съобщиха от Алианц Банк България.", "date": "2019.02.25", "title": "Алианц Банк България: Банката ще започне процедура по възстановяване на сумите от неразрешените транзакции, веднага след приключване на официалната проверка по случая в Нова Загора"}
{"url": "http://www.focus-news.net/news/2019/02/25/2627718/daniela-saveklieva-gerb-krasimir-uzunov-be-edin-ot-nay-golemite-balgarski-rodolyubtsi.html", "text": "Новината за смъртта на Красимир Узунов ме шокира, защото загубихме един от най-големите български родолюбци. Това каза за  Радио „Фокус“ – Пирин  народният представител и областен координатор на ПП ГЕРБ – Благоевград Даниела Савеклиева. „Красимир Узунов бе човекът, за когото българската история беше пълна с достойни личности и примери, описани в многобройните му книги. Той беше журналистът, който винаги „напипваше пулсът“ на събитията, давайки обективна оценка за случващото се. Ще го помня като неуморен, всеотдаен, искрен патриот. Красимир Узунов мислеше всяка минута за България“, каза още тя. Даниела Савеклиева изказа най-искрени съболезнования към семейството и близките му. „Загубата му е огромна за всички, които го познаваха“, подчерта Савеклиева.", "date": "2019.02.25", "title": "Даниела Савеклиева, ГЕРБ: Красимир Узунов бе един от най-големите български родолюбци"}
{"url": "http://www.focus-news.net/news/2019/02/25/2627735/sport-zhordi-alba-podpisa-nov-dogovor-s-barselona.html", "text": "Защитникът на Барселона Жорди Алба се е споразумял с ръководството на клуба за нов договор, съобщи каталунското издание „Спорт“. След дълги преговори двете страни са се разбрали за подновяване на контракта на футболиста до 2024 година. Левият бек е в Барселона от 2012 година, като през настоящия сезон той има 24 мача с 1 гол и 7 асистенции за „каталунците“.", "date": "2019.02.25", "title": "Спорт: Жорди Алба подписа нов договор с Барселона"}
{"url": "http://www.focus-news.net/news/2019/02/25/2627726/prof-valeriya-fol-krasimir-uzunov-be-chovek-koyto-osaznavashe-znachenieto-na-kulturnoto-nasledstvo-za-sahranyavane-kulturnata-pamet-na-balgarskiyat-narod.html", "text": "Аз съм в шок от новината за смъртта на Красимир Узунов и наистина много скърбя. Това каза за  Радио „Фокус“  тракологът проф. д-р Валерия Фол. „Съболезнования на семейството му и на всички негови приятели, близки и съратници във „Фокус Нюз“! Загубата наистина е голяма, защото не само загубих приятел, но и един човек, който осъзнаваше значението на културното наследство за съхраняване културната памет на българският народ“, каза още тя. Проф. Фол добави, че благодарение на Красимир Узунов и Агенция и Радиоверига „Фокус“ са имали една трибуна, в която са споделяли всичко, което се случва в областта на научния фронт и изследването, и опазване на културното наследство. „Мисля, че тази загуба ще се отрази зле на всички ни. Не само, че загубих приятел, но и съмишленик. Наистина много скърбя. Надявам се, че информационна агенция „Фокус“ ще продължи делото му. Искрено съм, убедена, че отивайки Отвъд, той ще види всички герои, които не спираше да прославя и да напомня за тях на българите, за да им бъдат пример“, подчерта проф. Фол.", "date": "2019.02.25", "title": "Проф. Валерия Фол: Красимир Узунов бе човек, който осъзнаваше значението на културното наследство за съхраняване културната памет на българският народ"}
{"url": "http://www.focus-news.net/news/2019/02/25/2627725/vladimir-toshev-gerb-tazi-sutrin-balgariya-zagubi-edin-izklyuchitelen-radetel-na-balgarshtinata.html", "text": "Тази сутрин България загуби един изключителен радетел на българщината, един изключителен познавач на българската история и един добър човек. Това каза за  Радио „Фокус\" - Видин  Владимир Тошев, народен представител от ГЕРБ, полковник от армията и приятел на Красимир Узунов. Той изказа своите съболезнования на семейството и на близките на Красимир Узунов. „Агенцията и радиоверигата, които той създаде и ръководеше с такава енергия и с такава себеготовност и себепожертвователност, са и би трябвало да останат критерий за журналистика и критерий за това как трябва да се работи в един пренаситен с информация свят“, каза Владимир Тошев. Той посочи, че Красимир Узунов е имал неподражаемо чувство за хумор, с едно особено и искрено отношение към хората, към приятелите. „Той беше добър човек, той нямаше врагове, което е изключително трудно да бъде постигнато в днешно време. Бог да го прости и искрени съболезнования на всички негови близки“, каза Владимир Тошев. \r\nАнна ЛОЗАНОВА", "date": "2019.02.25", "title": "Владимир Тошев, ГЕРБ: Тази сутрин България загуби един изключителен радетел на българщината"}
{"url": "http://www.focus-news.net/news/2019/02/25/2627734/biser-mihaylov-oblasten-upravitel-na-blagoevgrad-sas-smartta-na-krasimir-uzunov-balgariya-zagubi-edin-primer-za-chovek-koyto-dostoyno-izvarvya-svoya-zhiteyski-pat.html", "text": "Потресен от новината за смъртта на Красимир Узунов, защото днес загубихме голям човек и мой наистина добър приятел.  Това каза за  Радио „Фокус“ – Пирин  областният управител на Благоевград Бисер Михайлов. „Със смъртта на Красимир Узунов българската журналистика, но и цялото българско общество изгуби много. Използвам възможността да изкажа своите най-искрени съболезнования на семейството, близките и приятелите, както и на всички, които днес скърбим за неговата внезапна загуба. За мен беше чест и шанс да познавам този добросърдечен и доблестен човек, който бе изключителен професионалист“, каза още той. Бисер Михайлов добави, че Красимир Узунов не веднъж е доказал своите прекрасни качества, които заслужават дълбока почит и уважение. „Красимир Узунов бе човек с доказани нравствени добродетели, велик българин и патриот. Днес България загуби един пример за човек, който достойно извървя своя житейски път, човек, който завинаги ще остане в сърцата ни. Бог да го прости Краси и дълбок поклон пред паметта му!“, добави Бисер Михайлов. \r\nЛивия НИНОВА", "date": "2019.02.25", "title": "Бисер Михайлов, областен управител на Благоевград: Със смъртта на Красимир Узунов България загуби един пример за човек, който достойно извървя своя житейски път"}
{"url": "http://www.focus-news.net/news/2019/02/25/2627733/dots-ivan-ivanov-sas-svoyata-energiya-posledovatelnost-i-rodolyubie-krasimir-uzunov-ostavi-yarka-sleda-v-nashiya-obshtestven-zhivot.html", "text": "Със своята енергия, последователност и родолюбие Красимир Узунов остави ярка следа в нашия обществен живот. Това написа председателят на Комисията за енергиен и водно регулиране доц. Иван Иванов в съболезнователен адрес. \r\nС дълбоко прискърбие приехме новината за внезапната кончина на основателя и президента на Агенция „Фокус“ и на Радиоверига „Фокус“ Красимир Узунов. Той беше сред личностите, създали стандарти в българската журналистика след демократичните промени у нас и с неговия решаващ принос Агенция „Фокус“ и Радиоверига „Фокус“ се утвърдиха като независими и обективни медии, изповядващи международно признатите професионални правила за оперативност, независимост, социална ангажираност и коректност. С цялостното си присъствие в информационния поток и в радиоефира, те заслужиха признанието за родолюбиви медии, издигащи националното ни самочувствие във време на икономически трудности и нравствена криза.  \r\nДълбок поклон пред паметта на Красимир Узунов!, пише още доц. Иванов.", "date": "2019.02.25", "title": "Доц. Иван Иванов: Със своята енергия, последователност и родолюбие Красимир Узунов остави ярка следа в нашия обществен живот"}
{"url": "http://www.focus-news.net/news/2019/02/25/2627740/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на западната ни съседка Александър Вучич опроверга медийните доклади за тайно споразумение, което предвижда споразумение за нормализиране на двустранните отношения между Белград и Прищина, което включва промяна на границите, съобщава електронното издание на сръбския ежедневник  Danas . \r\nВучич бе категоричен, че „няма капка истина“ в разпространената информация за договорено споразумение. „Това трябва да е писано от (президентът на Косово Хашим) Тачи и (премиерът Рамуш) Харадинай. Няма нито една договорена точка, камо ли 17“, увери президентът на Сърбия, коментирайки статията в германския ежедневник  Die Frankfurter Rundschau , която – според думите му, е базирана на доклади от медиите в Прищина.  \r\nКакто обяви германският вестник, Европейският съюз и САЩ са готови да приемат размяната на територия между Сърбия и Косово, а споразумението за промяна на границата трябва да бъде подписано във Вашингтон на 12 юни, а шест месеца по-късно – да влезе в сила.  \r\nСпоред този документ град Митровица ще получи специален статут, а ключовият язовир Газивода и рудникът Трепча ще бъдат приватизирани за 99 години, като управлението им ще бъде разпределено сред и постоянните членове на Съвета за сигурност на ООН – Великобритания, Русия, Франция, Великобритания и Китай. \r\n***  Посолството на Франция в Косово призовава за временно спиране или цялостна отмяна на 100-процентовите мита за вноса в страната на стоки от Сърбия и Босна и Херцеговина, съобщава водещият прищински ежедневник  Zeri . \r\n„Позицията на Франция е добре позната и съвпада с тази, изразена миналата седмица в изявлението на ръководителите на мисии на страни от Европейския съюз: митата трябва да бъде отменени или временно спряни”, се казва в писмен отговор на френската дипломатическа мисия до редакцията на вестника. \r\n***  Според италиански разследващи журналисти Русия иска да финансира предизборната кампания на управляващата в Рим популистка „Лига“ чрез петролна сделка, съобщава австрийският национален ежедневник  Die Presse . \r\n„Кремъл очевидно възнамерява да подкрепи предизборната кампания на десните популисти за майските избори в Европа с големи финансови инжекции. Средствата трябва, според проучване на италианското списание L 'Espresso, да отидат при управляващата италианска „Лига“, съобщава изданието, като пояснява, че средствата са вливани под прикритието на петролния бизнес.   \r\nРазследването е установило, че руската държавна компания „Роснефт\" трябва да достави три милиона тона дизел на италианска петролна компания на намалена цена. Руският енергиен гигант отрече информацията, а управляващата в Рим партия отказа коментар.  \r\nСмята се, че сделката е свързана с близки сътрудници на руския президент Владимир Путин и Джанлука Савоини, бивш говорител на председателя на „Лига“ и вицепремиера Матео Салвини. Савоини е президент на Lombardy-Russia Business Association и от години поддържа изключително приятелските отношения с Кремъл. Подобно на Салвини, той е яростен противник на руските санкции. \r\nСпоред изследването на Салвини участва лично в преговорите за доходната петролна сделка. На заседание на Италианската федерация на индустриалците в Москва миналия октомври са проведени тайни срещи между вицепремиера на Италия и висши служители на Кремъл. Не е ясно дали сделката с доставката на нефт в крайна сметка е завършена.  \r\nПреговорите може да потвърдят отдавнашно подозрение: популистите в Европа са финансирани от Русия. Още през 2014 г. десните екстремисти във Франция под ръководството на Марин Льо Пен трябваше да се възползват от кредит за милиони от Кремъл, припомня изданието. \r\n***  Бившият министър на отбраната на Гърция и лидер на партията „Независими гърци“ (АНЕЛ) Панос Каменос заяви, че през следващите дни ще представи доказателства, които – съгласно думите му, са достатъчни за повдигането на обвинения срещу бившия първи дипломат на Атина Никос Коциас, съобщава електронното издание на водещия ежедневник  Kathimerini . \r\nВ коментар за телевизионния канал ANT1, лидерът на „Независими гърци“ (ANEL), който напусна правителството миналия месец заради противопоставянето си на Преспанското споразумение, коментира  доклада на BBC , който се отнася до „македонско малцинство\" в Гърция. \r\nКаменос заяви, че е направил всичко възможно, за да предотврати договора със Скопие, лобирайки срещу него по време на последното си посещение в САЩ. Той твърди, че има хора в редиците на СИРИЗА, които искат да използват въпроса за името на Македония, за да си върнат подкрепата за изгубената гражданска война след Втората световна война. \r\nСътрудничеството на Анел със СИРИЗА през последните четири години е бил „съзнателен избор\" да се изведе страната от международния спасителен статут и да се донесе стабилност, подчерта Каменос. \r\n***  Вицепрезидентът на САЩ Майк Пенс ще пътува до колумбийската столица Богота, за да проведе среща с лидера на опозицията във Венецуела Хуан Гуайдо, съобщава германският национален ежедневник  Die Zeit . „Време е за свободна и демократична Венецуела“, написа Пенс в социалната мрежа „Туитър“, след инцидентите на границата с Венецуела от почивните дни.  \r\nВ Богота американският вицепрезидент ще се срещне и с представители на държавите от Групата от Лима, за да обсъди с тях по-нататъшните действия с оглед ситуацията в Каракас. За първи път на заседание на създадения през 2017 г. формат ще присъства и самообявилият се за президент на Венецуела Хуан Гуайдо. \r\nОт редакцията припомнят, че през уикенда венецуелските власти затвориха редица гранични пунктове, за да възпрепятстват предаването на хуманитарна помощ от САЩ за гражданите на латиноамериканската страна. На границите с Колумбия и Бразилия имаше инциденти, в които бяха убити поне трима души, а около 300 други бяха ранени.  В неделя Колумбия затвори всички гранични пунктове с Венецуела за срок от 48 часа. Въпреки това отново се стигна до сблъсъци.  \r\nВенецуела е в сериозна политическа и икономическа криза. В страната има продоволствена криза и недостиг на лекарства. Инфлацията, изчислена от Международния валутен фонд за 2018 г., е 1 370 000%. Три милиона души са избягали от страната, според оценки на агенцията на ООН за бежанците. \r\nДържавният секретар на САЩ Майк Помпео очаква Мадуро да се оттегли от президентския пост. „Убеден съм, че венецуелският народ ще гарантира, че дните на Мадуро са преброени\", подчерта Пенс в изявление за CNN. Във Вашингтон многократно повтаряха, че „всички опции“ за Венецуела „са на масата“, включително и военната. \r\n***  Министър-председателят на Албания Еди Рама, който наскоро заяви, че Косово е част от Албания, свързва реализирането на споразумение за нормализиране на двустранните отношения между Сърбия и най-младата държава на Балканите с корекция на границите, а според спекулациите Москва също ще подкрепи предложението, съобщава електронното издание на белградския ежедневник  Srbija Danas . \r\nКато привлече Русия в подкрепа на плановете за демаркация,  Косово се опитва да убие два заека с един изстрел: затопляне на отношенията със САЩ и сплашване с разпространението на руско влияние. \r\nРазличните версии на новината за договарянето на демаркацията между Белград и Прищина, които в последните дни се насърчават от косовските медии, достигнаха кулминация с твърдението, че идеята се подкрепя от Русия. \r\nЗащо обаче Косово се нуждае от спекулации, че Москва подкрепя нейните „планове\"? Бившият посланик на Сърбия при ООН Владислав Йованович твърди, че албанците, но и американците са наясно, че каквото и да предприемат, не могат да го реалзират в Съвета за сигурност на ООН без съгласието на Русия. \r\n„Дори и да сме съгласни с нещо, което не е в духа на нашата Конституция и Резолюция 1244 на Съвета за сигурност на ООН, Русия няма да бъде задължена да го подкрепи. Москва ясно заяви, че ще подкрепи това, което е приемливо за Сърбия, стига то да е в рамките на законите на Белград и Резолюция 1244. В противен случай няма споразумение с Косово“, обясни Йованович. \r\nВсичко това, заключава събеседникът, е тактическа игра, която има за цел да създаде несигурност в Сърбия и Русия. Според него, Прищина има подкрепата на Запада. „Те разчитат, че ще „объркат\" руснаците или ще ги насочат в грешната посока. От друга страна, те оказват натиск върху нас и нашата общественост, че изглежда неясно накъдето отива въпросът и какво ще бъде окончателното съдържание на въможния компромис“, уверен е сръбският дипломат.  \r\nвъпросът изглежда осезаем и неясен къде отива и какъв ще бъде окончателното съдържание на този възможен компромис. Това ще бъде сръбската общественост \r\nАнализаторът Драгомир Анджелкович е съгласен, че подобни игри надхвърлят потенциала на Прищина. „Целта е да се създаде представа, че Русия е включена в цялата история и че се застъпва за някакво решение. Всичко опира до страха от Москва в страна, в която русофобията е много развита… Прищина се нуждае от това преди всичко, за да смекчи натиска на администрацията на американския президент Доналд Тръмп и някои европейски центрове на власт, които бавно вдигат ръцете си от Косово“, казва Анджелкович. \r\nСпоред него няма съмнение, че Прищина прави всичко, което поискат от нея някои западни центрове за власт, обвързани с определени европейски правителства, които бавно губят лидерската си позиция. \r\n***  Опозиционната Партия на социалистите в Република Молдова, която се застъпва за възстановяване на отношенията с Русия, води на парламентарните избори с резултат от 31,41%. Такива предварителни резултати от гласуването бяха публикувани от Централната избирателна комисия след преброяването на 97% от бюлетините, съобщава агенция  TACC . \r\nПроевропейският опозиционен блок „Сега“ получава 26,03%. На трето място е управляващата Демократична партия на Молдова (24,03%). Партия „Шор“ на бизнесмена и кмет на Орхей Илан Шор е на четвърто място с резултат 8,48%. Останалите партии не преодоляват избирателната бариера от 6%. \r\n***", "date": "2019.02.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/02/25/2627741/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към момента не е интензивен. Няма образували се колони от чакащи автомобили. Движението от и към пункта се осъществява нормално при зимни условия. \r\nВенцеслав ИЛЧЕВ", "date": "2019.02.25", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/25/2627738/nastimir-ananiev-volt-krasimir-uzunov-beshe-izklyuchitelen-rodolyubets.html", "text": "„Красимир Узунов беше изключително достоен българин, който вдъхновяваше със своето родолюбие и познания по история. Бореше се опазване на традициите и паметта на всички, които са отдали живота си за България\". Това заяви лидерът на Европейска партия „Волт“ Настимир Ананиев, съобщиха от пресцентъра на  партията .  \r\n„Имал съм възможността да работя с него, но бях най-впечатлен от инициативата му за Каймак-Чалан. Бог да го прости“, добави Ананиев.   \r\nЕвропейска партия „Волт“ изразява най-искрени съболезнования на семейството, близките и колегите на Красимир Узунов.", "date": "2019.02.25", "title": "Настимир Ананиев, „Волт“: Красимир Узунов беше изключителен родолюбец"}
{"url": "http://www.focus-news.net/news/2019/02/25/2627739/prof-plamen-pavlov-istorik-krasimir-uzunov-se-preseli-pri-svoite-lyubimtsi-geroite-ot-voynite-za-natsionalno-obedinenie.html", "text": "Трудно ми е да повярвам, че така внезапно си отиде Красимир Узунов, че се пресели при своите любимци героите от войните за национално обединение-героите от Дойран, Каймак-Чалан, от полетата на Добруджа и българската многострадална земя Македония. Това каза за  Радио „Фокус“  историкът проф. Пламен Павлов. Той допълни, че загубата е голяма, както за българката история, така и е за националната кауза. „Казвам това без следа от някаква куртоазия, каквато има обикновено в такива случаи. Красимир Узунов съчетаваше в себе си наглед несъчетаеми неща - от една страна изследователя, който грижливо издирва документи, който натрупа огромен архив от материали свързани с Първата световна война, но и не само с нея, човекът, който откри истинското величие на полковник Дрангов, на героите от Каймак-Чалан, битките в Добруджа, посегателствата към нашата национална кауза от близки и далечни наши недоброжелатели, същевременно имаше таланта да открива приятелите на България, нещо което специално трябва да се подчертае“. Проф. Павлов допълни, че Красимир Узунов ще остане в съзнанието му като перфектния познавач на ситуацията на Балканите в миналото, днес, а и в бъдеще, защото той е бил с визионерски поглед за нещата. Бог да го прости. Загубата е много тежка за всички нас“, каза още проф. Пламен Павлов.", "date": "2019.02.25", "title": "Проф. Пламен Павлов, историк: Красимир Узунов се пресели при своите любимци - героите от войните за национално обединение"}
{"url": "http://www.focus-news.net/news/2019/02/25/2627730/dots-sonya-penkova-nvim-krasimir-uzunov-beshe-shiroko-skroen-chovek-s-izklyuchitelno-mashtaben-pogled-varhu-politikata-i-istoriyata.html", "text": "Красимир Узунов беше широко скроен човек, с изключително мащабен поглед върху политиката и историята. Това каза за  Агенция „Фокус“  директорът на Националния военноисторически музей доц. Соня Пенкова. „Смъртта на Краси, когото ще нарека с малко име и който освен колега, беше и приятел, е наистина голяма загуба. Не само защото е загуба всеки един човешки живот, а защото беше широко скроен човек, с изключително мащабен поглед върху политиката, върху миналото, върху историята. С един поглед, вгледан в историческите ценности и местата на памет, с активна позиция, с изключително отворено сърце да отразява културата, за отразява историята и да работи за популяризиране на ценностите на българската военна история и на Българската армия. Поклон!“, каза доц. Пенкова.", "date": "2019.02.25", "title": "Доц. Соня Пенкова, НВИМ: Красимир Узунов беше широко скроен човек, с изключително мащабен поглед върху политиката и историята"}
{"url": "http://www.focus-news.net/news/2019/02/25/2627736/premierat-boyko-borisov-v-egipet-predizvikatelstvata-na-blizkiya-iztok-i-severna-afrika-sa-predizvikatelstva-i-za-es.html", "text": "„Предизвикателствата, пред които е изправен регионът на Близкия изток и Северна Африка, са предизвикателства и за ЕС. Това може да се обясни както с географската ни близост, така и с изградените в годините връзки в търговията, икономиката, образованието, културата и други“. Това посочи министър-председателят Бойко Борисов в изказването си на Първата среща на високо равнище между държавите членки на ЕС и на Лигата на арабските държави (ЛАД) в египетския град Шарм Ел-Шейх, съобщиха от  Правителствената информационна служба . \r\nБългарският премиер акцентира, че е необходимо в рамките на наличния инструментариум и институционални възможности, ЕС и ЛАД да намерят подходящия и възможен начин за справяне с общите проблеми и предизвикателства. \r\n„България смята за изключително важна дейността на ЛАД и своето сътрудничество с нея в контекста на всеобщия стремеж за избягване на нови разделения и конфронтации на основата на религиозни или културни различия“, обърна се министър-председателят Борисов към световните лидери в Шарм Ел-Шейх. Той подчерта, че установеното тясно партньорство, основано на доверие, исторически връзки и споделени интереси, ще придобива още по-динамични измерения както в интерес на страните ни, така и за справянето с глобалните предизвикателства. „В тази връзка бих искал да повторя известното мото „Единни ще устоим, разделени ще загубим!”, каза премиерът Борисов по време на първия панел на срещата на върха. Той бе посветен на укрепването и задълбочаването на евро-арабското партньорство и справянето с глобалните предизвикателства. \r\nМинистър-председателят Борисов заяви, че настоящата Първа среща на върха между ЕС и ЛАД е логично продължение на вече съществуващите формати на провеждане на съвместни министерски срещи. Но тя е и нещо повече  - силен политически сигнал за ангажираност с проблемите на региона, които се обсъждат в Шарм Ел-Шейх. \r\n„Нашето присъствие днес е категорично доказателство, че въпреки съществуващите различия между нас, можем да водим честен и открит диалог. Уверен съм, че в дух на сътрудничество и взаимно доверие може да бъде намерен правилният подход за обсъждане на въпросите от взаимен интерес“, каза още българският премиер. В изказването си той се спря още на сериозните промени в някои страни от Близкия изток и Северна Африка, които из основи промениха облика не само на региона, но и на света като цяло. \r\n„В тази връзка глобалните предизвикателства, пред които сме изправени, изискват глобални решения. ЕС и ЛАД трябва да се опитат да задълбочат сътрудничеството си в области като борбата с тероризма, превенцията на конфликти, ранното предупреждение и управление на кризи, в хуманитарната помощ, борбата с трансграничната организирана престъпност и неразпространението на оръжия“, изброи премиерът Борисов. \r\nМинистър-председателят добави, че фокус на общите действия трябва да се постави също върху неконтролираната миграция, трафика на хора, икономическата и социална несигурност, екологичните проблеми и др. Те също изискват многостепенни отговори, формирани на основата на солидарност и споделена отговорност.", "date": "2019.02.25", "title": "Премиерът Бойко Борисов в Египет: Предизвикателствата на Близкия изток и Северна Африка са предизвикателства и за ЕС"}
{"url": "http://www.focus-news.net/news/2019/02/25/2627728/premierat-boyko-borisov-krasimir-uzunov-beshe-izklyuchitelen-chovek-i-priyatel-ostavil-e-golyama-dirya-v-saznanieto-na-horata-koito-go-poznavat.html", "text": "Красимир Узунов беше изключителен човек и приятел, оставил е голяма диря в съзнанието на хората, които го познават. \r\nТова каза премиерът Бойко Борисов пред журналисти в Египет във връзка с внезапната смърт на президента на Радио и Агенция „Фокус“ Красимир Узунов, предаде репортер на  Агенция „Фокус“ . \r\nБорисов започна изявлението си пред медиите в Египет с тъжната новина. „Бог да го прости! Поручика беше изключителен и човек, и приятел“, заяви той. \r\n„„Много съм тъжен и аз за Краси Узунов. Нелепо - толкова бързо свършва животът. Съболезнования. Действително си отиде един прекрасен човек в журналистиката\", добави премиерът. Борисов обърна внимание, че Агенция „Фокус“ под негово ръководство е доста обективна медия. \r\n„Оставил е голяма диря в съзнанието на хората, които го познават. Бог да го прости!“, допълни Борисов. \r\nДеница КИТАНОВА", "date": "2019.02.25", "title": "Премиерът Бойко Борисов: Красимир Узунов беше изключителен човек и приятел, оставил е голяма диря в съзнанието на хората, които го познават"}
{"url": "http://www.focus-news.net/news/2019/02/25/2627737/vitseadmiral-plamen-manushev-gerb-edin-izklyuchitelno-golyam-priyatel-chovek-rodolyubets-i-balgarin-si-otide-tolkova-nenadeyno-i-neochakvano.html", "text": "Един изключително голям приятел, човек, родолюбец и българин си отиде толкова ненадейно и неочаквано. Това каза за Радио „Фокус“ депутатът от ПГ на ГЕРБ и член на Комисията по отбрана вицеадмирал Пламен Манушев. „Всички негови приятели сме шокирани. Ще го запомня като човек изпълнен с енергия, като човек, който върна паметта на нашите дядовци от Първата световна война, който направи името Каймак-Чалан известно на всички българи, който направи толкова много за България, за войниците ѝ, за армията ѝ, за историята ѝ. И затова смятам, че загубата е непоправима. За огромно съжаление не можа да довърши това, което започна – не можа да завърши втория том книгата си „Каймакъ-Чаланъ“, не можа да завърши голямата си книга за „България във войната през 1916 година“, втория том на „Епопеята на Добруджа“. Страшно много работа и планове имаше той и ние с него и около него. Аз се радвам, че имах възможността да се докосна до Красимир Узунов. През всички тези години, успяхме да станем истински приятели, да обиколя заедно с него България, да говорим за историята, за родолюбие. Не знам какво ще прави Агенция и Радио „Фокус“ без него, не знам. Огромна загуба за близки, за приятели, за България след неочакваната, ненавременна кончина на Поручика, на Красимир Узунов“, каза още виацеадмирал Манушев.", "date": "2019.02.25", "title": "Вицеадмирал Пламен Манушев, ГЕРБ: Един изключително голям приятел, човек, родолюбец и българин си отиде толкова ненадейно и неочаквано"}
{"url": "http://www.focus-news.net/news/2019/02/25/2627743/dimitar-nikolov-kmet-na-burgas-krasimir-uzunov-shte-ostane-v-pametta-ni-kato-chovek-koyto-napravi-mnogo-za-sahranenieto-na-pametta-za-balgarskite-pobedi-na-boynoto-pole.html", "text": "Красимир Узунов ще остане в паметта ни като човек, който силно се вълнуваше от военната история и направи много за съхранението на паметта за българските победи. Това се посочва в  съболезнователен адрес от кмета на Община Бургас Димитър Николов  по повод загубата на президента на Радиоверига и Агенция „Фокус\" Красимир Узунов.  \r\n„Скъпи опечалени, Приемете моите искрени съболезнования по повод кончината на дълбоко уважавания от мен Красимир Узунов. Той беше личност с голям авторитет. Като собственик на Агенция и Радио „Фокус“ Красимир Узунов остави дълбока диря в българската журналистика\", се посочва в писмото на кмета Николов.  \r\n„Красимир Узунов ще остане в паметта на обществото като човек, който силно се вълнуваше от българската военна история и направи много за съхранението на паметта за българските победи на бойното поле.   \r\nСмъртта му е голяма загуба за цялата общественост. \r\nПоклон пред паметта му!\", казва още кметът на Бургас.", "date": "2019.02.25", "title": "Димитър Николов, кмет на Бургас: Красимир Узунов ще остане в паметта ни като човек, който направи много за съхранението на паметта за българските победи на бойното поле"}
{"url": "http://www.focus-news.net/news/2019/02/25/2627746/fond-za-strategicheska-kultura-rusiya-razgrom-za-sotsialistite-fakticheska-pobeda-za-demokraticheskata-partiya.html", "text": "Все още не са преброени всички гласове, но резултатите от парламентарните избори в Молдова вече са ясни. По партийни списъци очаквано победиха социалистите (Партия на социалистите на Република Молдова), но с много неочакван резултат от порядъка на 31%, което ще им осигури само 15-16 депутатски „списъчни“ мандати. Според проучванията на общественото мнение преди вота нещата изглеждаха много по-различно – от 40 до 49% от гласувалите, пише електронното издание на руското списание „Фонд за стратегическа култура“, в материал, представен без редакторска намеса. \r\nВ крайна сметка социалистите загубиха от Демократическата партия на Молдова (ДПМ) и блока ACUM 40% от изборните окръзи, при което в редица случаи резултатът беше просто разгромен. Например, в Ниснорените, мажоритарен окръг на Влад Плахотнюк, който и победи, тя получи малко повече от 6% от гласовете, докато ДПМ събра 73%. \r\nСоциалистите постигнаха мизерен резултат и в Теленещи – по-малко от 12%, като тук най-силни се оказаха юнионистите от ACUM, които спечелиха близо 37%, побеждавайки ДПМ с 29%. На милостта на партия „Шор“ бе оставен Оргеев, където ПСРМ не получи и 7% от гласовете, докато партията на Илан Шор събра 55% от вота. В Стращен, където походът към парламента оглави премиерът на Молдова Павел Филип, социалистите също претърпяха поражение – те получиха 13%. Ситуацията за тях не е по-добра и в Хинчента – около 15%, Криулана – 17%, Калараш – 16,5%, Резина – 20%, Яловена – 11%, Солданеща – 18%. \r\nЗа победа на ПСРМ, каквато се предвиждаше в анкетите, може да се говори само в няколко окръга. Социалистите получиха повече от 40% от гласовете в Бричан, Окница, Дондюшани, повече от 50% - в Приднестровието, повече от 80% - в Тараклия и Гагаузия. \r\nВтори и трети резултат от пропорционалния вот получиха ACUM (около 26%) и ДПМ (24%). Още 4 кресла в молдовския парламент ще получи, според предварителните резултати, партия „Шор“, която събира 8,5% от гласовете. Победителите ще поделят между себе си 5 места, които ще останат свободни заради това, че другите участници във вота не преодоляха бариерата за влизане в парламента. \r\nНо картината се променя изцяло, ако се вземат предвид резултатите от изборите по мажоритарни окръзи. Тук лидер е ДПМ, който към момента има 20 победителя, 15 имат ПСРМ, 11 ACUM, 2 – „Шор“ и трима независими (двама от тях от Приднестровието). \r\nОбщият резултат е 33 депутати за демократите, 30-31 за социалистите, 23 за Санду и Настасе, 6 за „Шор“ и трима независими. \r\nПодобна диспозиция не обещава на мнозинството на социалистите в парламента, дори ако към тях се присъединят тримата независими лидери в мажоритарните избори. ПСРМ може да разчита на 34-36 депутати в париламента. ACUM също ще е в опозиция при всички случаи. Що се отнася до ПДМ, самият Плахотнюк не може да създаде мнозинство – дори с присъединяването на „Шор“ и „независимите“ не се получават необходимите 51 кресла, противовесът на социалистите и ACUM при всички случаи не дава шансове за властта на молдовския кукловод, както не дава и на ПСРМ. \r\nТака че, най-интересното предстои. По-рано председателят на вече бившия парламент Андриан Канду описа възможен сценарий за формиране на правителството на малцинството, при провал на опитите за договорка с блока ACUM или отделните му съставящи – PAS на Мая Санду или DA на Андрей Нъстасе. Но ще се съгласят ли в днешните условия от опозицията да сключат политическа сделка с Плахотнюк? В момента те са в подем, имат подкрепата на Запада, а за тях гласуват в Америка, Европа, Канада и Австралия. Лидерът на PAS вече заяви, че резултатите на ACUM са по-ниски, отколкото е трябвало да бъдат и анонсира улични протести. Възможно е след консултации със западните си „партньори“, от опозицията да решат, че им е по-изгодно да организират протести и да се стремят към отмяна на резултатите, а през лятото да проведат нова кампания. Само че Влад Плахотнюк отлично умее да скланя конкурентите в своя полза. Напълно възможно е и в редиците на ACUM да има негови потенциални жертви и това ще стане ясно много скоро. \r\nРедица експерти виждат и друг формат на управляващата коалиция – ДПМ и ПСРМ. Това изглежда невъзможно, но за молдовския олигарх няма нищо невъзможно, когато става въпрос за запазването на личната му власт. „Навремето Плахотнюк успя за една нощ да превърне голяма част от проруските депутати в проевропейски. Това е по силите му“, казва кишневският политически анализатор Игор Боцан. Още повече, че ДПМ може да разчита, че 39-40 или повече от парламентарните мандати вече са „в джоба му“ (заедно с „Шор“). През 2014 година Плахотнюк беше в къде къде по-трудна ситуация – той започна с 19 народни представители, но за по-малко от година получи пълен контрол над законодателната и изпълнителната власт. Сега той вече посочи рамката на една принципна договорка: \r\n„За нас, представителите на Демократическата партия, няма политици, с които ние не можем да разговаряме. Няма такива, които не бихме искали да обсъждаме. Няма да поставяме условия, както няма и да приемаме такива“. \r\nСоциалситите досега заявиха, че са провеждали свое паралелно преброяване на гласовете и резултатите от него се различават от официалните. Те обещаха да ги публикуват в понеделник. \r\nНай-зашеметени от резултатите от гласуването ще бъдат молдовските граждани: повечето от тях не можеха да си представят, че Влад Плахотнюк и ДПМ, които имаха смешни рейтинги в началото на кампанията, ще бъдат победителите на финалната линия. Независимо от факта, че и молдовският олигарх, и премиерът му по-рано, според социолози, имаха подкрепа на нива от 1-6%, и двамата спечелиха в областите си с резултати от 73% (Плахотнюк в Ниспорени) и 45,6% ( Филип в Страшени). Резултатите от кандидатите на ПСРМ в тези избирателни райони са съответно 6,5% и 11,9%. \r\nОказва се, че социологията е наука, която по принцип не е приложима към молдовската реалност? Интересно е, че никой от молдовските анализатори, които направиха прогноза за резултатите от изборите за NewsMaker, не можеше да предостави повече от 30 гласа от ПДМ и очакваха 38-55 за социалистите. Но всичко беше съвсем различно. Какво беше това - добре обмислена стратегия на Плахотнюк или банално използване на административните правомощия на властта? \r\nТака или иначе, фактически победи Влад Плахотнюк, а референдумът, който се провеждаше едновременно с гласуването, се оказа неуспешен, защото всички знаеха предварително, че две трети от имащите право на глас граждани (броят, необходим за признаване на резултатите от плебисцита), няма да дойдат до избирателните секции. Избирателната активност не достигна 50%. Молдова гласува с краката си – близо 51% от избирателите не взеха участие в тържеството на ерзац демокрацията, когато властта на народните представители е подменена с властта на тесен кръг хора. Какво ще успеят да извадят срещу това ПСРМ и ACUM. Кой от тях ще седне на масата за преговори с Плахотнюк и кой ще се заеме с възстановяването на справедливостта? \r\nПревод и редакция:", "date": "2019.02.25", "title": "„Фонд за стратегическа култура“ (Русия): Разгром за социалистите, фактическа победа за Демократическата партия"}
{"url": "http://www.focus-news.net/news/2019/02/25/2627747/kmetat-na-sofiya-yordanka-fandakova-krasimir-uzunov-beshe-uvlekatelen-razkazvach-na-balgarskata-istoriya-i-pazitel-na-balgarskite-geroystva.html", "text": "Красимир Узунов беше увлекателен разказвач на българската история и пазител на българските геройства. Това написа кметът на София Йорданка Фандъкова в съболезнователен адрес. „Самият той боец, непримирим към несправедливостите и верен приятел, който не спестява критики. Краси бе от онези истински родолюбци, които не търсят почести и слава, а полека, по неговия начин, с предавания, с книги, разказваше, за онова, което не трябва да забравяме. Той беше вдъхновител на идеята за параклис-мавзолей за почит на българите участвали в Първата световна война. Искаше да засадим в двора на Военната академия по едно дърво от всички места на българската бойна слава – от Завоя на Черна, от Чеган, от подножието на Каймак-Чалан, „защото дърветата се хранят от земята, а земята е пълна с кръв“. Искаше да превърнем този строеж в „народно дело“, защото знаеше, че „тогава сме общност, тогава сме народ“, че „ако отключим паметта, тогова ще имаме бъдеще“.  \r\nПродължаваме в твоя чест! И както казваше „Всички сме втори. Всички сме закъснели. Важно е да стане!“ \r\nС достойнство и чест, приятелю! Светъл да е пътят ти!“, написа още Фандъкова.", "date": "2019.02.25", "title": "Кметът на София Йорданка Фандъкова: Красимир Узунов беше увлекателен разказвач на българската история и пазител на българските геройства"}
{"url": "http://www.focus-news.net/news/2019/02/25/2627748/premierat-boyko-borisov-kogato-prezidentat-vzima-neprekasnato-strana-na-edna-politicheska-partiya-sreshtu-druga-se-prevrashta-v-politicheski-lider.html", "text": "Когато президентът взима непрекъснато страна на една политическа партия срещу друга - се превръща в политически лидер. \r\nТова каза премиерът Бойко Борисов пред журналисти в Египет във връзка с критиките на държавния глава срещу Изборния кодекс, предаде репортер на  Агенция \"Фокус\". \r\nПопитан как ще коментира критиките на президента за приетите промени в изборното законодателство, Борисов, заяви: \"Имам много работа. Освен това политически лидери не ги коментирам. Всеки политически лидер си има партия, организация. Не се бъркам в тяхната работа, не им се бъркам в техните решения. Всеки може да коментира, каквото има\". \r\nДеница КИТАНОВА", "date": "2019.02.25", "title": "Премиерът Бойко Борисов: Когато президентът взима непрекъснато страна на една политическа партия срещу друга - се превръща в политически лидер"}
{"url": "http://www.focus-news.net/news/2019/02/25/2627744/gen-konsul-na-rusiya-vav-varna-vladimir-klimanov-krasimir-uzunov-be-yarak-i-neobiknoven-chovek-chiyto-raznostranen-profesionalizam-e-zasluzheno-tsenen-v-balgariya-i-izvan-predelite-.html", "text": "Красимир Узунов бе ярък и необикновен човек, чийто разностранен професионализъм е заслужено ценен в България и извън пределите ѝ. Това написа генералният консул на Русия във Варна Владимир Климанов в съболезнователен адрес. Стотици приятели обичаха Красимир Узунов - ярък, необикновен, очарователен човек, възхищаваха се на неговата сила на ума и постоянство, отбелязва той. \r\n„Неговият разностранен професионализъм е заслужено ценен в България и извън пределите ѝ. Преждевременната кончина на Красимир Узунов е огромна загуба за роднини и близки, приятели и колеги, които завинаги ще го запазят в сърцата си с добро“, пише още генералният консул на Русия във Варна.", "date": "2019.02.25", "title": "Ген. консул на Русия във Варна Владимир Климанов: Красимир Узунов бе ярък и необикновен човек, чийто разностранен професионализъм е заслужено ценен в България и извън пределите ѝ"}
{"url": "http://www.focus-news.net/news/2019/02/25/2627751/smolyan-s-blagodarstven-moleben-praznichno-shestvie-i-pocheten-karaul-v-grada-shte-bade-otbelyazan-natsionalniyat-praznik-3-mart.html", "text": "С благодарствен молебен, празнично шествие и почетен караул в Смолян ще бъде отбелязан националният празник на република България - 3 март. Това съобщиха от пресцентъра на  Община Смолян . От 09.00 часа в храм „Св. Никола” в квартал „Устово”, Негово Високопреподобие архимандрит Висарион, Архиерейски наместник на Смолянска духовна околия, ще отслужи Света Божествена литургия. От 10.00 часа в църквата ще се състои тържествен благодарствен молебен за руските освободители, посрещнати преди 141 години в същия храм. В 10.30 ч. от църквата „Св. Никола“ ще тръгне празнично шествие до площад „Възраждане“ с църковните хоругви, водено от Сдружение „Родопски хайдути“, които носят пушката на Капитан Петко войвода, защитник на Родопите през 1878-1879 г., съхранявана в Регионален исторически музей „Стою Шишков“ – Смолян. \r\nЗа 11.00 часа са предвидени почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин на площада. След това за жителите и гостите на града ще се проведе празничен концерт с участие на състави от Народно читалище „Кирил Маджаров-1866“. \r\nОбщина Смолян отправя молба към представителите на институциите, гражданите и партийните структури, които ще поднасят венци, да се запишат в 10.30 часа пред читалище „Кирил Маджаров” в квартал „Устово”.", "date": "2019.02.25", "title": "Смолян: С благодарствен молебен, празнично шествие и почетен караул в града ще бъде отбелязан националният празник - 3 март"}
{"url": "http://www.focus-news.net/news/2019/02/25/2627753/nikola-dimitrov-vanshen-ministar-r-severna-makedoniya-ot-nash-avtentichen-interes-e-da-izpalnyavame-dogovora-za-priyatelstvo-dobrosasedstvo-i-satrudnichestvo-s-republika-balgariya.html", "text": "От „наш автентичен интерес“ е да изпълняваме Договора за приятелство, добросъседство и сътрудничество с Република България. Това заяви външният министър на Република Северна Македония Никола Димитров след срещата си с вицепремиера и министър на външните работи Екатерина Захариева, съобщиха от пресцентъра на  Министерство на външните работи  на България. Министър Никола Димитров е на официално посещение у нас. Той припомни, че с подписването на договора през 2017 г. страната му е отворила нова страница в историята си. „Решени сме да я напишем с ваша подкрепа“, заяви Никола Димитров. Той допълни, че няма по-голяма радост да усеща подкрепата на съседите си.  \r\nЕкатерина Захариева благодари на Никола Димитров за изказването му на 6 февруари в централата на НАТО, когато той благодари на българския народ и премиер за подкрепата и примера, който страната ни даде за разрешаване на спорове на Балканите. Тя допълни, че подписването на договора е само началото.  \r\n„Нека сега не спираме с усилията си за сближаване и да не допускаме политики от XIX век да стоят на пътя на общото ни бъдеще с Република Северна Македония“, призова българският вицепремиер.   \r\nПо време на пленарните разговори в Министерския съвет  Екатерина Захариева очерта няколко непосредствени задачи пред двете страни. „Важно е да запазим темпа на работа на Съвместната мултидисциплинарна експертна комисия по историческите и образователните въпроси“, подчерта тя. Първият ни дипломат определи като позитивна договорката на комисията да провежда заседания всеки месец. „Устойчиво приятелство се гради върху истината и затова най-важното е да учим децата си на нея“, каза министър Захариева. „Нека изградим такова приятелство, че никоя буря да не може да го разруши!“, заяви първият ни дипломат.  \r\nКато позитивна динамика министър Захариева определи насроченото за 6-7 март в Скопие заседание на Смесената междуправителствена комисия за търговско и икономическо сътрудничество. Тя подчерта, че това е първото заседание на комисията от създаването й преди 10 години. Трябва да се работи и за по-голяма икономическа и инфраструктурна свързаност с Република Северна Македония.  \r\n„Не може 208 км до Скопие да минаваме за 4 часа“, каза министър Захариева. „Това е пътят на сближаване – да поправим историческата несправедливост, като изградим липсващата инфраструктура между страните ни“, подчерта тя.  \r\nМинистър Никола Димитров е на първо официално двустранно посещение у нас. То e по-малко от седмица, след като Народното събрание ратифицира Протокола за присъединяване на Република Северна Македония към Северноатлантическия договор.", "date": "2019.02.25", "title": "Никола Димитров, външен министър  Р Северна Македония: От „наш автентичен интерес“ е да изпълняваме Договора за приятелство, добросъседство и сътрудничество с Република България"}
{"url": "http://www.focus-news.net/news/2019/02/25/2627752/rosen-plevneliev-krasimir-uzunov-pokaza-golyamata-razlika-mezhdu-tova-da-badesh-natsionalist-i-tova-da-badesh-patriot-dade-ni-primer-koyto-tryabva-da-sledvame.html", "text": "Красимир Узунов показа голямата разлика между това да бъдеш националист и това да бъдеш патриот, той ни даде пример, който трябва да следваме. Това каза за  Агенция „Фокус“   президентът на Р България в периода 2012 – 2017 г. Росен Плевнелиев. „Г-н Узунов – един голям българин. Той винаги знаеше кое е правилно за България. Беше вдигнал много високо знамето на обективната истина, на историческата истина, на качествената журналистика. Той беше посветен на българския национален идеал по начин, по който много малко други българи са го правили“, заяви Плевнелиев. „В много отношения той надмина всичко, което аз като държавен глава някога съм си представял, защото съм имал честта като президент и министър да работим заедно. В десетките ни срещи съм попивал от неговата невероятна мъдрост, от погледа му върху историята. Той беше изключително запознат, може би като никой друг, с конкретните факти, обстоятелства около историята на България. Човек, който имаше позицията и смелостта да работи за националния интерес по един европейски, демократичен и обективен начин“, коментира още Росен Плевнелиев. Във връзка с книгата „Каймакъ-Чаналъ“, той обясни, че страст на Красимир Узунов е било да се покаже и разкрие една дълбока рана в българската история, за да може да се намери спокойствие в обективната истина. „Но и от друга гледа точка – да покажем смелостта и амбицията на България в 21 век и особено на Балканите. Г-н Узунов беше изключително посветен на активната позиция на България в региона, на националния ни интерес. Достатъчно е да видим какво се случи в отношенията между България и вече Република Северна Македония, между София и Скопие през годините. Един от най-мъдрите съветници на мен като държавен глава, на министър-председателя Бойко Борисов и на много други държавници беше г-н Узунов, с неговата изключително подробна, точна и ясна и българофилска позиция за случващото на Балканите и как можем да отстоим нашия национален интерес“, заяви Плевнелиев. \r\n„Обръщам се с думи на подкрепа към семейството, близките, към служителите в Агенция и Радио „Фокус“, с които през годините имахме, имаме и ще продължаваме да имаме едно прекрасно сътрудничество, посветено на обективната истина и на качествената журналистика, на това българите да могат сами, получавайки коректната информация, да изградят позицията си по един или друг въпрос. Вярвам, че той ни зарази - всеки един от нас по отделно и всички заедно като общество, със своя национално оцветен подход. Г-н Узунов показа голямата разлика между това да бъдеш националист и това да бъдеше патриот. Беше символа на българския патриотизъм в неговото модерно измерение в 21 век. Българският патриотизъм е отворен към света, не води към национална изолация и изграждане на бариери. Българският патриотизъм и националният ни интерес намират своето изражение през влиянието на България на Балканите. Постигането на една България, която да бъде добър приятел и съсед на всички в региона, но и да отстоява интереса си по един демократичен, но твърд и ясен начин. За разлика от много националисти, които развяваха чужди знамена, Красимир Узунов вдигна високо българското знаме – с всяко свое изказване, с книгите, които написа и дейността му през годините. Г-н Узунов беше символ на българския национален интерес и патриотизъм в неговата същина и смисъл – да бъдеш европеец, да бъдеш модерен, да търсиш силата чрез интеграция, а не чрез обслужване на един или друг васален проект или връзките с чужди държави, които да ни диктуват какво да правим. Той ще остане в сърцата ни като модерният, големият български патриот, който даде пример на всички нас и ние трябва да следваме. Моите съболезнования“, каза още Росен Плевнелиев.  \r\nМариела РУСЕВА", "date": "2019.02.25", "title": "Росен Плевнелиев: Красимир Узунов показа голямата разлика между това да бъдеш националист и това да бъдеш патриот, даде ни пример, който трябва да следваме"}
{"url": "http://www.focus-news.net/news/2019/02/25/2627742/predsedatelyat-na-parlamenta-tsveta-karayancheva-balgariya-zagubi-edin-istinski-chovek.html", "text": "България загуби един истински човек. Това каза за  Радио „Фокус“  председателят на 44-тото Народно събрание Цвета Караянчева. „Красимир Узунов беше голям мой приятел, патриот, родолюбец. Толкова много ни боли от тази загуба, че думите са безсилни. Съжалявам, че толкова рано го загубихме. Той можеше да даде още много на България, на българите и дано никога не го забравим. Много ми е трудно да говоря за него в минало време, защото той живееше с мисълта за България, той беше верен приятел. Ще го запомня с неговата обич към родината, с благородството и с това, че винаги беше готов да помогне на приятел в беда. България загуби много, загуби един истински човек“, каза Караянчева.", "date": "2019.02.25", "title": "Председателят на парламента Цвета Караянчева: България загуби един истински човек"}
{"url": "http://www.focus-news.net/news/2019/02/25/2627750/reuters-daniya-demonstrira-gotovnost-da-ne-vazprepyatstva-udalzhavaneto-na-krayniya-srok-za-brekzit.html", "text": "Министър-председателят на Дания даде индикации, че Копенхаген няма да възпрепятства евентуалното отлагане на крайния срок за излизането на Великобритания от структурите на Европейския съюз, ако това спомогне за избягване на сценария за Брекзит без сделка, предава  Reuters . \r\n„Вярвам, че всеки ще бъде гъвкав, никой не би искал Великобритания да напусне ЕС без споразумение\", подчерта Ларс Льоке Расмусен пред датския телевизионен оператор TV2, пояснява агенцията.  Тереза Герова", "date": "2019.02.25", "title": "Reuters: Дания демонстрира готовност да не възпрепятства удължаването на крайния срок за Брекзит"}
{"url": "http://www.focus-news.net/news/2019/02/25/2627755/dobrich-shte-se-provede-traditsionniyat-konkurs-nadezhdi-talanti-maystori.html", "text": "Международният музикален конкурс „Надежди, таланти, майсотри“ в Добрич е една творческа среща, на която млади Надежди изявяват Таланта си пред Майстори - ежегоден международен конкурс за изпълнители на класическа музика. Това съобщиха от пресцентъра на  Община Добрич . Провежда се през месец септември в град Добрич под патронажа на кмета на града. \r\nВ дългата вече 23-годишна история на Конкурса „Надежди, таланти, майстори“, превърнал се в една от емблемите на културния живот в Добрич, като членове на международното жури са участвали именити музиканти и преподаватели. В последните години някои от тях са били  проф. Иван Димитров (цигулка) от Виена, проф. Божидар Ноев (пиано) - ръководител катедра в Консерваторията в Инсбрук, Австрия, проф. Божидар Братоев (цигулка) преподавател в музикалната академия „Принц Рение ІІІ“ в Монако, Диригентите Деян Павлов - гл. диригент на Плевенската филхармония, духовно свързания с Добрич маестро Йордан Дафов; вписаната в Почетната книга на града проф. Ринеке Смилде (флейта) от Холандия; проф. Масимо Гон от Музикалната академия „Джузепе Тартини“ в Италия. \r\nНа тазгодишното издание, което ще се проведе в дните 9 - 13 септември 2019 г. жури ще бъдат - вдъхновителят и негов председател проф. Виктор Чучков, проф. Гинка Гичкова (цигулка), доц. Огнян Константинов (виола) преподавател в НМА „Проф. Панчо Владигеров“ София и новите: д-р Столина Добрева (китара) Директор на НМУ „Л. Пипков“ София и доц. Дино Имери (пиано) от Македония. \r\nВ края на всяка година Организационният комитет определя видовете инструменти за солистичните категории. За 2019 г. това са пиано, цигулка, виола, класическа китара. Интерес представляват категориите: Учител/ ученик, Акомпанимент, Клавирно дуо на 4 ръце. Голямо разнообразие им и в категория Камерен ансамбъл. При тази категория, журито промени правилника, по който работи в частта определяне възрастта на участника, както следва: „Възрастта на участниците в категория Камерни ансамбли се изчислява като средна възраст“. Това е с цел разширяване обхвата на категориите и в синхрон с добрите европейски практики за подобни конкурси. \r\n„Надежди, Таланти, Майстори“ е конкурс включен в Програмата на мерките за закрила на деца с изявени дарби, т.е. лауреатите на призови места от съответна категория получават  годишни стипендии от Министерство на културата. Също така те получават Диплом и парична премия от организаторите - Община град Добрич. Нерядко  член на журито връчва награда (Диплом и/или парична премия) от собствено име и средства при показан изключителен талант на участник  и поради невъзможността наградите да се делят. \r\nПоради много високите изисквания, имало е издания, в които не се е присъждала „Гран при“.  \r\nКонкурсът има строг Регламент, като в същото време организаторите осигуряват подходящи зали за репетиции, акустични такива в самия ден на явяване, съдействат за осигуряване на корепетитори и цялостния комфорт на участниците и техните придружители. Конкурсната част се провежда в изключителната Огледална зала „Нели Божкова“ в града, като пианистите имат привилегията да свирят на роял „Стейнуей“.  \r\nСлед приключване на конкурсната част и определяне на лауреатите е церемонията по награждаването, последваща от вълнуващи техни изпълнения пред препълнена зала. А най-уникалното е концертът - изненада, изпълнен от членовете на журито, който превръща напрегнатите конкурсни дни в един истински празник на класическата музика.", "date": "2019.02.25", "title": "Добрич: Ще се проведе традиционният конкурс „Надежди, таланти, майстори“"}
{"url": "http://www.focus-news.net/news/2019/02/25/2627756/d-r-emiliya-baeva-zam-kmet-na-dobrich-obshtinata-otpravya-apel-kam-roditelite-na-detsa-i-mladezhi-obuchavani-v-uchebnite-zavedeniya-koito-v-momenta-sa-v-remont-za-poveche-tarpenie.html", "text": "Общината отправя апел към родителите на деца и младежи, обучавани в учебните заведения, които в момента са в ремонт, за повече търпение. Това заяви зам.-кметът „Хуманитарни дейности“  д-р Емилия Баева, предаде кореспондентът на  Радио „Фокус” – Варна . През този месец започнаха ремонти на сградите на Детска градина № 32 „Зорница“,  Природо-математическа гимназия (ПМГ) „Иван Вазов“ и Езикова гимназия (ЕГ) „Гео Милев“. „Появяват се проблеми в хода на самото изпълнение. Ние не се притесняваме да ги казваме. Например в Детска градина № 32 се наложи да бъде прекъснато отоплението, всъщност парната инсталация. Организирано е временно електрическо захранване. Децата, които посещават детската градина, са в една група. Готви се в другата сграда на детската градина в ЖК „Балик“, посочи зам.-кметът. Общината е осигурила възможност при желание на родителите техните деца временно да посещават детската градина в ЖК „Балик“. За тези, които не могат, ще продължат да посещават сградата в ЖК „Строител“. По думите на зам.-кмета процесът на строителство се следи постоянно, а Общината има готовност за закупуване на допълнителни електроуреди за отопление.  \r\nЖулиета НИКОЛОВА", "date": "2019.02.25", "title": "Д-р Емилия Баева, зам.-кмет на Добрич: Общината отправя апел към родителите на деца и младежи, обучавани в учебните заведения, които в момента са в ремонт, за повече търпение"}
{"url": "http://www.focus-news.net/news/2019/02/25/2627759/gabrovo-zatvarya-se-za-dvizhenie-patyat-kam-vrah-shipka-za-chestvaniyata-na-natsionalniya-praznik-na-balgariya-3-mart.html", "text": "Главен път I-5 (Е-85), Габрово – връх Шипка – Казанлък и обратно, ще бъде затворен за движение на моторни превозни средства от 20.00 часа на 2 март до 18.00 часа на 3 март. Това съобщиха за  Радио „Фокус“ – Велико Търново  от Община Габрово и уточниха, че за гостите на тържествата ще бъде въведена специална организация на движението от север (от страната на Габрово). От 05.30  до 13.00 часа на 3 март то ще се осъществява еднопосочно и в двете посоки - от Габрово към връх Шипка, както и обратно. Паркирането на автомобилите ще става по разпореждане на полицейските екипи. \r\nПридвижването на гости и участници в тържествата от страната на Казанлък ще се извършва по същия начин. \r\nТранзитното преминаване на автомобили в горепосочения период ще се извършва през Прохода на Републиката - „Хаинбоаз“. Ще се допуска само организиран междуградски автобусен транспорт. \r\nАвтобусите от Габрово за връх Шипка, на 3 март (неделя), ще тръгват от пл. „Възраждане“, от 8.00 ч., и ще се връщат обратно – от 13.30 ч. Цената на билета е 5 лв. в двете посоки. \r\nЛуиза ТРАНЧЕВА", "date": "2019.02.25", "title": "Габрово: Затваря се за движение пътят към връх Шипка за честванията на Националния празник на България - 3 март"}
{"url": "http://www.focus-news.net/news/2019/02/25/2627758/razgrad-okrazhnata-prokuratura-i-odmvr-shte-dadat-brifing-na-26-fevruari-po-povod-razkritata-narkooranzheriya-v-grada.html", "text": "На 26 февруари в 10.00 часа ще се проведе пресконференция в сградата на ОДМВР - Разград, съобщиха от  Дирекцията . Ще присъстват окръжният прокурор на Разград Тихомир Тодоров и директорът на ОДМВР старши комисар Ивайло Йовчев. Поводът е разкритата наркооранжерия в района на бившия стъклозавод.", "date": "2019.02.25", "title": "Разград: Окръжната прокуратура и ОДМВР ще дадат брифинг на 26 февруари по повод разкритата наркооранжерия в града"}
{"url": "http://www.focus-news.net/news/2019/02/25/2627760/1200-kutii-tsigari-opakovani-kato-vazdushna-pratka-sa-zadarzhani-ot-mitnicheski-sluzhiteli-ot-gd-mitnichesko-razuznavane-i-razsledvane.html", "text": "Колет с цигари, изпратен от България за Англия, задържаха митнически служители от ГД „Митническо разузнаване и разследване“ при проверка на 18 февруари 2019 г. Това съобщиха от пресцентъра на  Агенция „Митници“ . Кашонът с тегло 30 килограма съдържал 200 броя кутии(4000 къса) цигари Marlboro Gold, облепени с български бандерол, и 1000 броя кутии (20 000 къса) цигари Karelia Slims, без бандерол. Цигарите с общо количество 1200 кутии или 24 000 къса са иззети, работата по административното производство продължава. \r\nВ последната година изпращането с куриерски пратки на цигари към държави от Европейския съюз, където цените са много по-високи, зачестява като практика, но обикновено тютюневите изделия са редовно закупени от търговската мрежа на дребно и са в по-малко количество.", "date": "2019.02.25", "title": "1200 кутии цигари, опаковани като въздушна пратка, са задържани от митнически служители от ГД „Митническо разузнаване и разследване“"}
{"url": "http://www.focus-news.net/news/2019/02/25/2627745/angel-geraksiev-obshtinski-savet-gotse-delchev-krasimir-uzunov-be-neveroyaten-chovek-a-smartta-mu-e-golyama-zaguba-ne-samo-za-priyatelite-mu-no-i-za-tsyala-balgariya.html", "text": "Смъртта на Красимир Узунов е голяма загуба, той ми бе добър приятел, затова и съм смаян от новината. Това каза за  Радио „Фокус“ – Пирин  Ангел Гераксиев, председател на Общински съвет – Гоце Делчев. „Краси бе голям човек. Краси бе българин. Краси бе приятел. Той помагаше на всички, които са се докоснали до него. За съжаление той си отиде, а онзи ден бяхме заедно. Говорихме си за нещата от живота и за това какво ще се прави, как ще се прави – с ентусиазъм“, посочи той. Ангел Гераксиев изказа най-искрени съболезнования към семейството на Красимир Узунов, близките му и всички, които работят в Агенция и Радиоверига „Фокус“. „Красимир Узунов бе невероятен човек, а смъртта му е голяма загуба не само за приятелите му, които сме ние, но и за цяла България. Красимир Узунов бе приятел на българина и енциклопедия. Няма как да го опиша с една дума. Съжалявам!“, добави Гераксиев. \r\nЛивия НИНОВА", "date": "2019.02.25", "title": "Ангел Гераксиев, Общински съвет – Гоце Делчев: Красимир Узунов бе невероятен човек, а смъртта му е голяма загуба не само за приятелите му, но и за цяла България"}
{"url": "http://www.focus-news.net/news/2019/02/25/2627754/vitseprezidentat-iliyana-yotova-krasimir-uzunov-be-golyam-priyatel-patriot-i-chovek-koyto-napravi-mnogo-za-balgariya.html", "text": "Красимир Узунов бе голям приятел, патриот и  човек, който направи много за България. Това каза за  Агенция „Фокус“  вицепрезидентът Илияна Йотова. “Отказвам да повярвам, че го няма вече. Голям приятел, другар. Човек, който направи много за България – първата информационна агенция, която показа, че може да се прави и друг тип журналистика – бърза, адекватна и най-вече достоверна, особено сега, когато навсякъде има фалшиви новини, той запази изключително високо ниво. Единица мярка за достоверност и професионализъм. Голям патриот – показа, че една медия може да бъде не само модерна, но и да се връща към миналото, да го популяризира в името на България и в името на българския род. Няма друга медия, която да има толкова много предавания, музика и патриотизъм, както „Фокус“, каза Илияна Йотова. „На следващо място, една голяма, човешка, широка душа. Енциклопедист в пълния смисъл на думата. Няма въпрос, който да му зададеш и да не може да ти отговори, категорично, със собствено мнение и своя собствена гледна точка. И наистина много, много добър приятел. Лоялен човек, който, когато каже „да“, то е „да“, допълни още тя.  \r\nВесела АЛЕКСАНДРОВА", "date": "2019.02.25", "title": "Вицепрезидентът Илияна Йотова: Красимир Узунов бе голям приятел, патриот и  човек, който направи много за България"}
{"url": "http://www.focus-news.net/news/2019/02/25/2627762/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  НС на БСП . Събитието ще се състои от 14.30 часа в централата на БСП на ул. „Позитано” №20.", "date": "2019.02.25", "title": "БСП ще даде пресконференция в централата на партията"}
{"url": "http://www.focus-news.net/news/2019/02/25/2627764/vratsa-18-godishno-momche-e-zadarzhano-za-krazhba-na-1000-leva-ot-dom-v-sborovan.html", "text": "18-годишно момче е задържано за кражба на 1000 лева от дом в с.Борован. Това съобщиха от  ОДМВР – Враца . След оперативно-следствени действия на служители на РУ Бяла Слатина,  е установено лицето откраднало 1000 лева от частен дом в с.Борован. Деянието  е извършено от 18-годишен жител на същото село, който е задържан в РУ Бяла Слатина.", "date": "2019.02.25", "title": "Враца: 18-годишно момче е задържано за кражба на 1000 лева от  дом в с.Борован"}
{"url": "http://www.focus-news.net/news/2019/02/25/2627757/premierat-boyko-borisov-iskam-da-privlechem-kolkoto-mozhe-poveche-moshtni-i-golemi-uchastnitsi-v-konkursa-za-gazov-hab-balkan.html", "text": "По-добре да си говорим с арабските държави, да се напътстваме. Това каза премиерът Бойко Борисов пред журналисти в Египет, където е на среща ЕС - Арабска лига, предаде репортер на  Агенция \"Фокус\". \r\nВъв връзка със срещата си с външния министър на Саудитска Арабия за хъб \"Балкан\", премиерът каза: \"Искам да привлечем, колкото може повече участници в конкурса - мощни, големи, с огромен опит. Техните компании правят по 40-50 км на ден газопроводи. Каним да дойдат и да участват в конкурси, така както и италиански компании и немски в момента. Знаете за българо-смесените предприятия със Саудитска Арабия и в своето изказване сега казах, че сме притеснени, дето се вика в черния списък, в който ги вкараха, защото ние инвестирахме много и в посолство и във взаимовръзки. За първи път отворихме този огромен пазар на една от най-богатите държави и в същото време изключително важна за Арабския свят\", добави Борисов. По думите му, ако нещо се разклати в Саудитска Арабия, Сирия е като пионерска организация в сравнение с тях\", добави премиерът. Според него днешната му среща и участието в изготвянето на декларация, която се очаква да бъде приета между ЕС и Арабска лига е в тона - независимо от огромните различия, само диалогът може да помогне. \"На първо място - борба с тероризма, второ нелегалната миграция. Трафикантите на хора, така известните каналджии. Контролирана миграция, защото в противен случай десетки милиони са готови да тръгнат. Инвестициите, обучението на студентите. В България да се обучават, но след това да могат да се връщат по родните си места и да издигат равнището на живот в своите държави. Не да търсят нашия регион, където е по-добре. Културата, религиозните различия могат да станат място, където както с президента на Турция Ердоган открихме желязната църква \"Св. Стефан\" на Босфора и сега виждате десетки хиляди туристи отиват и я посещават. Нещо, което щеше да падне след една-две години\", допълни премиерът. Според него това е един от начините да се преодоляват различията. \r\nДеница КИТАНОВА", "date": "2019.02.25", "title": "Премиерът Бойко Борисов: Искам да привлечем колкото може повече мощни и големи участници в конкурса за газов хъб \"Балкан\""}
{"url": "http://www.focus-news.net/news/2019/02/25/2627749/prezidentat-rumen-radev-patriotichnoto-delo-na-krasimir-uzunov-shte-bade-pomneno.html", "text": "Патриотичното дело на Красимир Узунов ще бъде помнено. Това написа президентът Румен Радев в  съболезнователен адрес . „С дълбока скръб научих за кончината на Красимир Узунов. Напусна ни един голям човек и родолюбец, който посвети живота си на България като офицер от Българската армия, а впоследствие като журналист, писател, общественик.  \r\nСъздадените от него Информационна агенция „Фокус“ и верига от радиостанции се превърнаха не само в синоним на обективна информация, но имат съществен принос и за патриотичното възпитание и отстояването на българщината сред сънародниците ни зад граница. Автор бе на книги и задълбочени публикации по проблемите на Западните Балкани, националната сигурност и българската военна история. \r\nПатриотичното дело на Красимир Узунов ще бъде помнено, защото то в пълна степен бе олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“. Изказвам своите най-искрени съболезнования! Нека да бъде вечна и светла паметта му!“, написа президентът Румен Радев.", "date": "2019.02.25", "title": "Президентът Румен Радев: Патриотичното дело на Красимир Узунов ще бъде помнено"}
{"url": "http://www.focus-news.net/news/2019/02/25/2627768/kmetat-na-sofiya-yordanka-fandakova-shte-proveri-remontnite-deynosti-vav-vtora-mnogoprofilna-bolnitsa-za-aktivno-lechenie.html", "text": "Кметът на София Йорданка Фандъкова ще провери ремонтните дейности във Втора многопрофилна болница за активно лечение на 26 февруари в 12.00 часа. Това съобщиха от пресцентъра на  Столична община . Извършен е ремонт на физиотерапевтичното отделение и на фтизиатрията.", "date": "2019.02.25", "title": "Кметът на София Йорданка Фандъкова ще провери ремонтните дейности във Втора многопрофилна болница за активно лечение"}
{"url": "http://www.focus-news.net/news/2019/02/25/2627766/sofiya-v-grada-shte-se-sastoi-tseremoniya-po-izprashtane-na-stolichni-atleti-ot-speshal-olimpiks-balgariya.html", "text": "На 26 февруари 2019 г. Столична община ще отвори врати за атлетите на София от Спешъл Олимпикс България, които ще вземат участие на Световните летни игри на Спешъл Олимпикс в Абу Даби. Това съобщиха от пресцентъра на  Столична община . Кметът на Столична община ще приветства спортистите, техните придружители и ръководители на ул. „Московска“ 33 от 14.00 часа. \r\nРадена Ангелова на 19 г., Нина Ал Рифаи на 33 г., Цветелина Георгиева на 25 г., Илиана Цветанова на 25 г., Виктор Христов на 36 г. и Храбър Натов на 39 г. ще представят София и България в няколко спорта, сред които плуване, силов трибой, конна езда и тенис. \r\nСветовните летни игри на Спешъл Олимпикс ще се проведат в периода 08 – 21 март 2019 година в Абу Даби.", "date": "2019.02.25", "title": "София: В града ще се състои церемония по изпращане на столични атлети от Спешъл Олимпикс България"}
{"url": "http://www.focus-news.net/news/2019/02/25/2627769/sport-rusiya-se-klasira-za-svetovnoto-po-basketbol.html", "text": "Русия се класира за Световното първенство, след като в мач от последния кръг на квалификационна група „К“, в която е и България, победи Финландия с 91:76. Така „Сборная“ изпревари скандинавците за третото място в крайното класиране и заедно с Франция и Чехия продължава към финалите, които ще се проведат в края на лятото в Китай. Българския национален отбор, който вече отпадна, гостува на Босна и Херцеговина тази вечер в заключителния си двубой.", "date": "2019.02.25", "title": "Спорт: Русия се класира за световното по баскетбол"}
{"url": "http://www.focus-news.net/news/2019/02/25/2627763/tass-tri-partii-i-edin-blok-vlyazoha-v-parlamenta-na-moldova.html", "text": "Три партии и един блок влизат в новия парламент на Молдова според резултатите от проведените в неделя избори, но нито една от тях не получава необходимото мнозинство от 51 от общо 101 мандата за формиране на правителство. Централната избирателна комисия на страната публикува тези резултати след обработката на 98% от протоколите, предава  ТАСС . \r\nПартията на социалистите на Република Молдова (ПСРМ), подкрепяща определящия се за сближаване с Русия президент Игор Додон, получава 33 места. Второ и трето място заемат подкрепящите интеграцията в ЕС и сближаването с НАТО – управляващата Демократическа партия на Молдова (31 мандата) и опозиционният избирателен блок Acum („Сега“), в който влизат партиите „Платформа „Достойнство и справедливост“ и Партията на действието и солидарността (27 мандата). \r\nНа четвърто място е партия „Шор“, ръководена от бизнесмена Илан Шор, осъден на първа инстанция на седем години лишаване от свобода за кражбата на един милиард долара от три местни банки (7 мандата). Още два мандата получават независими кандидати. Тези данни, с неголеми разминавания (1-2 мандата) потвърждават и щабовете на партиите, които провеждат паралелно преброяване на гласовете. \r\nГласуването продължава в избирателни секции в САЩ и Канада. Освен това някои избирателни комисии все още не са предали всички протоколи на ЦИК. Коалиция или предсрочни избори? \r\nЗасега готовност да започне преговори за формирането на парламентарно мнозинство с всеки от конкурентите заяви лидерът на управляващата ДПМ Владимир Плахотнюк. Готовност за алианс изрази и Шор. Но на тези две партии не им достигат гласове за формирането на мнозинство в парламента и утвърждаване на правителство. \r\nВ трудна ситуация се оказаха социалистите и блока Acum, лидерите на които по-рано твърдяха, че няма да влязат в съюз с управляващата фракция, която обвиняват в узурпация на власт и корупция. В същото време помежду си те имат съществени идейни различия. В тази ситуация създаването на управляващо мнозинство и правителство е много проблематично и най-вероятният изход може да са предсрочни парламентарни избори. \r\nВотът в неделя за първи път бе проведен по въведената през 2017 година по инициатива на демократите смесена система. Това означава, че 50 депутати бяха избрани, както преди, на основата на партийните листи, а 51 депутата – в едномандатни мажоритарни окръзи. Сред едонмандатниците, както твърдят експертите има много непредвидими кандидати, които могат да се присъединят към една или друга партия. А Плахотнюк досега неведнъж е доказвал уменията си да убеждава опонентите. Пример за това е формирането на управляващото мнозинство след изборите през 2014 година, когато демократите, получили само 19 мандата, привлякоха 35 народни представители от други фракции и утвърдиха правителство. \r\nТова, че евентуалните преговори ще бъдат сложни, призна в интервю пред ТАСС и президентът Додон. „Рано е да говорим за коалиции. Избирателната кампания беше толкова мръсна, че ще бъде много трудно да се постигне договорка“, заяви държавният глава. \r\nПревод и редакция:", "date": "2019.02.25", "title": "ТАСС: Три партии и един блок влязоха в парламента на Молдова"}
{"url": "http://www.focus-news.net/news/2019/02/25/2627761/afp-podkrepyani-ot-sasht-siriyski-sili-prehvarliha-v-irak-14-dzhihadisti-s-frensko-grazhdanstvo.html", "text": "Подкрепяните от САЩ сирийски сили прехвърлиха в Ирак 14 членове на близкоизточната радикална групировка „Ислямска държава“, които имат френско гражданство, предава  AFP , като се позовава на източник от правителството в Багдад. \r\nСъбеседникът на агенцията не конкретизира кога джихадистите са били прехвърлени на територията на Ирак, както и дали те ще бъдат съдени от Багдад или екстрадирани във Франция. \r\nКъм настоящия момент посолството на Франция в Ирак не е коментирало информацията. Тереза Герова", "date": "2019.02.25", "title": "AFP: Подкрепяни от САЩ сирийски сили прехвърлиха в Ирак 14 джихадисти с френско гражданство"}
{"url": "http://www.focus-news.net/news/2019/02/25/2627773/kmetat-na-sofiya-yordanka-fandakova-shte-otlichi-sas-spetsialen-priz-nositelkata-na-tri-olimpiyski-medala-po-shorttrek-evgeniya-radanova.html", "text": "Кметът на София Йорданка Фандъкова ще отличи със специален приз носителката на три олимпийски медала по шорттрек Евгения Раданова. Това съобщиха от пресцентъра на  Столична община . Раданова е една от най-великите български спортистки и ще бъде наградена във връзка с предстоящото Световно първенство по шорттрек за мъже и жени и за цялостната ѝ безрезервна подкрепа на София като европейска столица на спорта. Церемонията ще се състои на 26 февруари 2019 г. в 11.00 часа в сградата на Столичната община на ул. \"Московска\" 33. След връчването на приза ще бъдат дадени подробности за предстоящия от 8-10 март шампионат на планетата по шорттрек в зала „Арена Армеец\" и активностите на „София – евростолица на спорта“ във връзка с първенството.", "date": "2019.02.25", "title": "Кметът на София Йорданка Фандъкова ще отличи със специален приз носителката на три олимпийски медала по шорттрек Евгения Раданова"}
{"url": "http://www.focus-news.net/news/2019/02/25/2627765/premierat-boyko-borisov-balgariya-ne-razvalya-priyatelstva-v-imeto-na-novi-a-nadgrazhda-starite.html", "text": "България не разваля приятелства в името на нови, а надгражда старите. Това каза премиерът Бойко Борисов пред журналисти в Египет, предаде репортер на  Агенция „Фокус“ . По думите му България е пример как работи добре с Турция и едновременно с Египет, едновременно с Гърция и Кипър. Борисов подчерта, че страната ни е изключително лоялен член на НАТО и ЕС и е с прагматични отношения, заради мястото, на което се намираме. „Оттатък Черно море са Турция и Русия и ние трябва да водим прагматична политика“, добави премиерът. \r\nПопитан дали е станало въпрос за изграждането на буферните бежански центрове, Борисов заяви, че отговорът е деликатен. „На никоя държава не ѝ е добре да излезе нейният президент и да каже, че поема няколко милиона мигранти. Това може да си го позволи само Ердоган. Затова основната цел е да се инвестира, да се задържат, да се връщат тук хората от Арабската лига, за да може Африка да не се налага да търси като спасителен за живота си изход посока Европа“, обясни Борисов. По думите му подобна е ситуацията и в спора за оградата между САЩ и Мексико. \r\nДеница КИТАНОВА", "date": "2019.02.25", "title": "Премиерът Бойко Борисов: България не разваля приятелства в името на нови, а надгражда старите"}
{"url": "http://www.focus-news.net/news/2019/02/25/2627770/premierat-boyko-borisov-do-yuni-mesets-shte-zapochnem-parvata-kopka-na-interkonektora-s-gartsiya.html", "text": "До юни месец ще започнем първата копка на интерконектора с Гърция. Това каза премиерът Бойко Борисов пред журналисти в Египет, предаде репортер на  Агенция \"Фокус\" .  \r\nПо думите му гръцките фирми искат удължаване към момента на срока да помогнат по-бързо това да се случи. Борисов посочи, че интерконекторът с Гърция е много важен за диверсификацията на газов хъб \"Балкан\". Той добави, че хъбът е цел на България, защото той е изграден по европейски образец. \"Юнкер лично го донесе и каза: \"Благославяме го този хъб\", допълни премиерът. \r\nБорисов допълни, че с гръцкия си колега Алексис Ципрас са имали възможност да разговарят. \"Говорихме да направим една четириъгълна среща. Аз дадох съгласието си, защото аз им написах писмо на Румъния, Сърбия и Гърция да включваме Северна Македония в нашите срещи. Ципрас предложи Сърбия, Македония, Гърция и България също да направим такава, защото всички изграждаме помежду си железници и магистрали\", обясни премиерът. \r\nДеница КИТАНОВА", "date": "2019.02.25", "title": "Премиерът Бойко Борисов: До юни месец ще започнем първата копка на интерконектора с Гърция"}
{"url": "http://www.focus-news.net/news/2019/02/25/2627774/georgi-parvanov-za-men-krasimir-uzunov-beshe-priyatel-vsichki-tryabva-da-sazhalyavame-za-vnezapnata-mu-konchina.html", "text": "За мен Красимир Узунов беше приятел, всички трябва да съжаляваме за  внезапната му кончина. Това каза за  Агенция „Фокус“  Георги Първанов, президент на Р България в периода 2002 – 2012 г. „Това е една тъжна вест, внезапно си отива един приятел. За мен Краси Узунов беше приятел. Извън това мога да оценя, че той беше голям професионалист, човек с тънък усет за словото, с отношение към голямата тема за идентичността. Красимир Узунов беше истински патриот и голям българин. Всички трябва да съжаляваме за неговата внезапна кончина. Моите съболезнования на семейството, екипа на „Фокус“, близките и приятелите му. \r\nМариела РУСЕВА", "date": "2019.02.25", "title": "Георги Първанов: За мен Красимир Узунов беше приятел, всички трябва да съжаляваме за внезапната му кончина"}
{"url": "http://www.focus-news.net/news/2019/02/25/2627776/pleven-dvama-mazhe-sa-zadarzhani-za-poboy-v-targovski-tsentar-na-ploshtad-ivan-mindilikov.html", "text": "Двама мъже са задържани за побой. Това съобщиха от  ОДМВР – Плевен . На 24 февруари около 15.00 часа в търговски център в град Плевен на площад \"Иван Миндиликов\" е възникнал конфликт между двама. При инцидента 34-годишен мъж от град Никопол е нападнал и ударил опонента си – 27-годишен, също от град Никопол. Сигнал за нарушението на обществения ред е постъпил във Второ РУ – Плевен около 15.40 часа. Незабавно са изпратени полицейски служители. При извършване на личен обиск по ЗМВР 34-годишният е оказал яростна съпротива и е ударил с лакът в областта на лицето служител на реда. Мъжът е задържан за срок до 24 часа по Закона за МВР. Образувано е бързо производство. Продължава работа за изясняване на случая.", "date": "2019.02.25", "title": "Плевен: Двама мъже са задържани за побой в търговски център на площад \"Иван Миндиликов\""}
{"url": "http://www.focus-news.net/news/2019/02/25/2627772/nikolay-melemov-kmet-na-smolyan-krasimir-uzunov-beshe-golyam-balgarski-patriot.html", "text": "Красимир Узунов беше голям приятел и патриот. Това каза за  Радио „Фокус“ – Смолян  кметът на Смолян Николай Мелемов. „Познавахме се с него повече от 10 години. На първо място, той беше патриот, но имаше и много хубави лични качества. Той преследваше своите лични патриотични каузи. Загубихме един голям български патриот. Светла му памет!“, посочи Николай Мелемов. \r\nНели ГЕРГЬОВСКА", "date": "2019.02.25", "title": "Николай Мелемов, кмет на Смолян: Красимир Узунов беше голям български патриот"}
{"url": "http://www.focus-news.net/news/2019/02/25/2627767/nikolay-zaychev-kmet-na-peshtera-v-litseto-na-krasimir-uzunov-balgariya-zagubi-edin-golyam-patriot-peshtera-zagubi-dostoen-sin-az-zagubih-dobar-priyatel.html", "text": "В лицето на Красимир Узунов България загуби един голям патриот, Пещера загуби достоен син, аз загубих добър приятел, но най-тежка е загубата за семейството му, към което отправям най-искрените си съболезнования. Това каза за  Радио „Фокус“ – Пазарджик  Николай Зайчев, кмет на Община Пещера.  \r\n„В такъв ден трудно се говори. Всъщност, все още се надявам всичко това да не е истина. Красимир Узунов е едно явление в България. Той постави високи еталони в историческата наука, в журналистиката. За него няма да говорим в минало време, защото, докато ги има книгите му, той е тук и с нас! Много общи каузи имахме с него, много хубави идеи обсъждахме. Ние ще ги продължим, но без него няма да е същото, защото той е двигателят, той е инициаторът, който палеше околните и ни даваше вярата, че всичко е възможно! Ние, в Пещера, сме горди, че сме дали на България такава личност като Краси, който успя да изгради най-голямата радиоверига у нас и националната Агенция „Фокус“, че винаги отстояваше българския интерес! Нека почива в мир!“, посочи също Николай Зайчев.", "date": "2019.02.25", "title": "Николай Зайчев, кмет на Пещера: В лицето на Красимир Узунов България загуби един голям патриот, Пещера загуби достоен син, аз загубих добър приятел"}
{"url": "http://www.focus-news.net/news/2019/02/25/2627780/hristina-shopova-zam-kmet-na-blagoevgrad-krasimir-uzunov-be-istinski-balgarin-mnogo-erudiran-i-edin-ot-nay-golemite-poznavachi-na-balgarskata-istoriya-i-spetsialisti-po-makedonskiyat-vapros.html", "text": "Много ми е трудно да говоря в този момент, защото все още не мога да се отърся от новината за смъртта на Красимир Узунов. Това каза за  Радио „Фокус“ – Пирин  заместник-кметът на Община Благоевград Христина Шопова. „Надявах се да не е вярно, надявах се да е фалшива новина, но за съжаление се оказа вярна. Миналата сряда имах среща с г-н Красимир Узунов и на база личното ми мнение мога да кажа, че България загуби един истински българин, един изключителен журналист, много ерудиран, един от най-големите познавачи на българската история и един от най-големите специалисти по Македонският въпрос. Не мога да намеря думи, колкото и да ми се иска, за да го опиша. Напират в мен, но…“, посочи тя.  \r\nХристина Шопова добави, че няма думи, с които да опише какъв ум, какъв ерудит и каква енциклопедична личност е бил Красимир Узунов. „Енергията, която притежаваше, силата, с която можеше да докаже аргументите си и фактите, с които разполагаше, и изключителният му ум, намериха място и в неговите книги. Препоръчвам на всеки, който не ги е чел, да им обърне внимание. Той написа неща, свързани с българската история, които всеки българин трябва да знае и помни – за местата, които описа, и хората, за които говореше, и най-вече - за истините, които България трябва да помни“, допълни тя. Христина Шопова подчерта, че е научила много от Красимир Узунов в годините, в които е имала възможността да се запознае с него като професионалист, а в последствие - и като приятел. „Той беше изключителен и наистина скърбя много силно за тази загуба, и все още не мога да се отърся и да повярвам, че това е истина“, заяви Шопова. \r\nЛивия НИНОВА", "date": "2019.02.25", "title": "Христина Шопова, зам.-кмет на Благоевград: Красимир Узунов бе истински българин, много ерудиран и един от най-големите познавачи на българската история и специалисти по Македонският въпрос"}
{"url": "http://www.focus-news.net/news/2019/02/25/2627775/prof-nikolay-ovcharov-krasimir-uzunov-be-izklyuchitelen-chovek-i-balgarin.html", "text": "Красимир Узунов бе изключителен човек и българин. Това каза за  Агенция „Фокус“  археологът проф. Николай Овчаров. „Краси ми беше много добър приятел и един изключителен човек, един изключителен българин. Радио и Агенция „Фокус“ са медиите, които най-добре отразяват българските интереси. Те дават една наистина обективна представа за това, което се случва. Искам да пожелая на хората, които ще го заместят, да продължат тази линия“, каза проф. Овчаров.", "date": "2019.02.25", "title": "Проф. Николай Овчаров: Красимир Узунов бе изключителен човек и българин"}
{"url": "http://www.focus-news.net/news/2019/02/25/2627784/pleven-zadarzhan-e-45-godishen-mazh-za-uchastie-v-telefonna-izmama.html", "text": "Задържан е 45-годишен мъж за участие в телефонна измама. Това съобщиха от  ОДМВР - Плевен . В полицията в Левски е постъпил сигнал за извършена телефонна измама в село Аспарухово на 7 февруари 2019 година в 19.20 часа. За времето от 18.00 часа до 19.10 часа същия ден 85-годишна жена е получила обаждане на стационарен телефон от жена, която се е представила за дъщеря ѝ и поискала пари за операция. Обяснението било, че е гръмнал бойлер и е пострадала. После мъжки глас е заявил, че е доктор и парите трябват спешно, за което ще дойде човек да ги вземе. Потърпевшата събира сумата от около 800 лева и ги сложила ги в прозрачен плик. Предала ги на непознат на улицата пред дома си. Уведомен е прокурор от Районна прокуратура – Левски. Образувано досъдебно производство. От проведените оперативни действия служители на сестор \"ПКП\" при ОДМВР - Плевен и РУ - Левски са установили извършителят на измамата – 45-годишен от село Градище. Той е привлечен като обвиняем, прави пълни самопризнания и е задържан за 72 часа с постановление на прокурор от Районна прокуратура - Левски. Сумата от 800 лв, която е взета при измамата, е възстановена от извършителя и е на съхранение в полицията. Работата продължава от разследващ полицай.", "date": "2019.02.25", "title": "Плевен: Задържан е 45-годишен мъж за участие в телефонна измама"}
{"url": "http://www.focus-news.net/news/2019/02/25/2627779/prof-mihail-konstantinov-krasimir-uzunov-beshe-zabelezhitelen-zhurnalist-koyto-sazdade-nay-vliyatelnata-informatsionna-agentsiya-u-nas.html", "text": "Красимир Узунов беше забележителен журналист, който създаде най-влиятелната информационна агенция у нас. Това каза за  Агенция „Фокус“  анализаторът проф. Михаил Константинов. „С г-н Узунов бяхме добри познати и просто не мога да повярвам какво се е случило. На първо време той беше един забележителен журналист и създаде най-влиятелната информационна агенция у нас. „Фокус“ очевидно е най-достоверната и всеобхватна българска информационна агенция. Освен това, той е известен и със своите разработки за историята на българската войска и нейните победи, както и становищата му по балкански въпроси, и в частност по македонските отношения. Лично го познавам и трябва да Ви кажа честно, че просто съм шокиран от случилото се. Дори не знам какво е станало. Съболезнования за неговите близки. Това е голяма загуба за българската журналистика“, обясни проф. Константинов.", "date": "2019.02.25", "title": "Проф. Михаил Константинов: Красимир Узунов беше забележителен журналист, който създаде най-влиятелната информационна агенция у нас"}
{"url": "http://www.focus-news.net/news/2019/02/25/2627771/danail-kirilov-gerb-nyama-aktove-v-izborniya-protses-koito-da-ne-podlezhat-na-obzhalvane-ochevidno-prezidentat-e-bil-zabluden.html", "text": "Няма актове в изборния процес, които да не подлежат на обжалване, очевидно президентът е бил заблуден. Това каза народният представител от ГЕРБ Данаил Кирилов на извънреден брифинг, предаде репортер на  Агенция „Фокус“ . \r\n„Започваме с благодарност към президента за неговото усърдие във връзка с наложеното вето. Добросъвестно обсъждаме мотивите, които се излагат в указа за президентско вето и в този случай това отново ще бъде така. Това е повод за пореден път да възстановим дебата за промяната на някои от изборните правила“, заяви Кирилов и посочи, че този дебат ще бъде необходим, защото се разпространяват неистини. \r\n„Новото, което чухме във ветото и новият акцент освен машините и преференциалният вот, които смятаме, че удовлетворихме, беше обжалваемостта на актовете в изборния процес и промяната на подсъдността. Очевидно е, че в този случай президентът е бил заблуден и със съжаление го казвам, че очевидно не е възприел съветите на правния си съветник – проф. Друмева, а осен това се е доверил на „БСП за България“. Категорично ще заявя, че няма актове в изборния процес, които да не подлежат на обжалване“, заяви Кирилов. \r\nТой посочи, че за дебата за преференциите не е имало повече от едно изказване от парламентарната трибуна. „На разположение сме за този дебат. Изчакахме с нетърпение позицията на президента. Винаги сме били готови за конструктивен диалог. Ще поканим в правна комисия представители на администрацията на президента. Смятаме, че така ще се прекрати практиката да се внушава страх у българския избирател“, заяви Кирилов. \r\nЦветилена СИМЕОНОВА", "date": "2019.02.25", "title": "Данаил Кирилов, ГЕРБ: Няма актове в изборния процес, които да не подлежат на обжалване, очевидно президентът е бил заблуден"}
{"url": "http://www.focus-news.net/news/2019/02/25/2627782/tass-es-prizova-za-izbyagvane-na-vsyakakva-voenna-namesa-vav-venetsuela.html", "text": "Необходимо е да се избягва всякаква военна намеса във Венецуела. Това заяви говорителят на Европейската служба за външна дейност Мая Коциянчич в рамките на пресконференция в Брюксел, предава  TACC . \r\n„Позицията на Европейския съюз е ясна – необходимо е да се избягва всяка военна намеса“, подчерта Коциянчич, коментирайки последните събития в Каракас. Тереза Герова", "date": "2019.02.25", "title": "ТАСС: ЕС призова за избягване на всякаква военна намеса във Венецуела"}
{"url": "http://www.focus-news.net/news/2019/02/25/2627781/tsvetan-tsvetanov-gerb-krasimir-uzunov-beshe-chesten-chovek-koyto-sazdade-i-nalozhi-standart-za-obektivnata-i-tochna-informatsiya-balgariya-zagubi-istinski-rodolyubets.html", "text": "Днес България загуби един истински патриот и родолюбец, който създаде и наложи стандарт за обективната, бърза и точна информация. Красимир Узунов ще липсва на всички, които го познаваме, защото беше честен човек, който винаги поставяше принципите и идеалите пред самоцелната печалба и успеха. Това написа в социалната мрежа  „Фейсбук“  председателят на ПГ на ГЕРБ и зам.-председател на партията Цветан Цветанов. „Затова и Информационна агенция „Фокус” е не просто медия, а новинарска институция, която той изгради спрямо личните си високи морални стандарти. Поднасям своите сърдечни съболезнования на семейството на Краси! Ще ми липсваш, приятелю!“, заявява Цветан Цветанов.", "date": "2019.02.25", "title": "Цветан Цветанов, ГЕРБ: Красимир Узунов беше честен човек, който създаде и наложи стандарт за обективната и точна информация- България загуби истински родолюбец"}
{"url": "http://www.focus-news.net/news/2019/02/25/2627785/mariana-kukusheva-nbshs-krasimir-uzunov-beshe-novator-sazdatel-vizioner.html", "text": "Красимир Узунов беше новатор, създател, визионер. Това каза за  Агенция „Фокус“  председателят на Националния браншови съюз на хлебарите и сладкарите Мариана Кукушева. „Хората идва и си отиват. Едни живеят, други горят. А трети, докато изгарят, създават модели, създават звезди, които присъстват в живота ни всеки ден. И са на фокус. Краси беше от тая категория хора. Новатор. Създател. Визионер… Много ще ми липсва!“, каза Кукушева.", "date": "2019.02.25", "title": "Мариана Кукушева, НБСХС: Красимир Узунов беше новатор, създател, визионер"}
{"url": "http://www.focus-news.net/news/2019/02/25/2627786/toma-bikov-gerb-izkazvaneto-na-prezidenta-rumen-radev-e-opit-za-osiguryavane-na-avarien-izhod-za-situatsiyata-v-koyato-se-postaviha-bsp-s-napuskaneto-na-parlamenta.html", "text": "Изказването на президента Румен Радев е опит за осигуряване на авариен изход за ситуацията, в която се поставиха БСП с напускането на парламента. Така се създава и авариен вход за тяхното връщане. Това каза народният представител от ГЕРБ Тома Биков на извънреден брифинг, предаде репортер на  Агенция „Фокус“ . \r\n„Предполагаме, че до няколко часа колегите от БСП ще приемат предложението на г-н Радев да се върнат в парламента и така ще станем свидетели на един \"хепи енд“. Надяваме се БСП да признаят г-н Радев за свой неформален лидер, за да не ставаме всички свидетели на театър, който се изиграе на \"Позитано\" 20 и на \"Дондуков\" 2. Така като ще говорим само с един лидер, ще ни бъде и на нас много по-лесно“, заяви Биков. \r\nЦветилена СИМЕОНОВА", "date": "2019.02.25", "title": "Тома Биков, ГЕРБ: Изказването на президента Румен Радев е опит за осигуряване на авариен изход за ситуацията, в която се поставиха БСП с напускането на парламента"}
{"url": "http://www.focus-news.net/news/2019/02/25/2627777/nfsb-vnese-v-narodnoto-sabranie-predlozhenie-za-promyana-na-vaznagrazhdeniyata-na-deputatite-pri-otsastviya.html", "text": "Народните представители от НФСБ внесоха в деловодството на Народното събрание днес промени в Правилника за организацията и дейността на Народното събрание. Това съобщиха от пресцентъра на  НФСБ . Част от предложенията засягат финансовите правила – променят се алинея 3 и алинея 4. „Сега действащата алинея 3 постановява, че при неоправдано отсъствие от три поредни или общо пет пленарни заседания за съответния месец на народния представител - се прави удръжка, равна на две трети от месечното му възнаграждение, и Народното събрание не поема повече от една трета от допълнителните му разходи по чл. 11. С предложената промяна при неоправдано отсъствие от три поредни или общо 5 пленарни заседания за съответния месец на народния представител се  прави удръжка в размер на месечното му възнаграждение и Народното събрание не поема допълнителните му разходи по чл. 11“, се казва в мотивите.  \r\n„Освен това, отпада правилото, че в този случай народният представител ще получава една трета от възнаграждението си, като така ще действа единствено разпоредбата на ал.1, чл. 13 от Финансовите правила, съгласно която при неоправдано отсъствие от пленарно заседание на народния представител се прави удръжка, равна на дневното му възнаграждение, без значение колко дни отсъства неоправдано“, заявяват още вносителите от НФСБ. \r\nСпоред тях този начин на определяне на възнаграждението е по-справедлив, като народният представител ще получава възнаграждение единствено, ако участва в пленарни заседания или при отсъствие по уважителни причини. Освен това,  обосновано е при отсъствие на три поредни или от общо пет заседания през месеца да не се поемат допълнителните разходи на народните представители по чл. 11 от Финансовите правила. \r\nОТ НФСБ предлагат също така, ако народен представител участва в по-малко от половината гласувания в едно пленарно заседание – да му се удържа една втора от дневното му възнаграждение. „Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция“, заявяват в мотивите си вносителите. \r\nОт НФСБ предлагат още допълнение на чл. 55, като се създаде нова алинея 5, в която да се регламентира максималния брой процедури по начина на водене по точка от дневния ред за работа на НС, на които една парламентарна група има право. „За съжаление, през последните години, а особено – през последните месеци от работата на Народното събрание, се наблюдава груба злоупотреба с тази процедура. Тя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието. Считаме, че с предложеното ограничение ще се дисциплинират както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество“, заявяват в мотивите си вносителите от НФСБ.", "date": "2019.02.25", "title": "НФСБ внесе в Народното събрание предложение за промяна на възнагражденията на депутатите при отсъствия"}
{"url": "http://www.focus-news.net/news/2019/02/25/2627778/kanal-5-makedoniya-pochina-otlichniyat-poznavach-na-regiona-i-balgaro-makedonskite-otnosheniya-krasimir-uzunov.html", "text": "Скопската телевизия  „Канал 5“  предава новината за внезапната смърт на собственика на Информационна агенция и Радио „Фокус“ Красимир Узунов, като го определя като „отличен познавач на региона и на българо-македонските отношения“. \r\nТелевизията припомня, че „Фокус“ е първата частна информационна агенция в България, основана през 2000 г. Четири години по-късно в ефир тръгна и Радио „Фокус“, „за да се превърне в най-голямата българска радио мрежа, която в момента има 59 радиостанции и 15 регионални офиси“.  \r\n„Канал 5“ подчертава, че Красимир Узунов е автор на стотици публикации и книги за Македония, Западните Балкани и националната сигурност. Тереза Герова", "date": "2019.02.25", "title": "„Канал 5“ (Македония): Почина „отличният познавач на региона и българо-македонските отношения“ Красимир Узунов"}
{"url": "http://www.focus-news.net/news/2019/02/25/2627789/n-pr-poslanik-anatoliy-makarov-zagubata-na-krasimir-uzunov-e-neizmerima-za-balgariya.html", "text": "Загубата на Красимир Узунов е неизмерима за България. Кончината на Красимир Узунов е неизмерима загуба за България. Това се посочва в  съболезнователен адрес , изпратен от Н. пр. посланик Анатолий Макаров, посланик на Руската федерация в Република България.  „Кончината на Красимир Узунов е неизмерима загуба за България. Създадените от него Агенция и Радио „Фокус“ винаги са били начело на събитията, обективно отразявайки всички важни новини от България и света. Г-н Узунов бе истински професионалист и фанатик на своето дело, в което той влагаше не само време, но и душа“, заявява посланикът. \r\n„Ще го запомним като разностранен и талантлив журналист, историк, колекционер, истински патриот на своята страна. Много руски дипломати поддържаха с него приятелски отношения и са дълбоко потресени от неговата внезапна смърт“, се казва още в съболезнователния адрес.", "date": "2019.02.25", "title": "Н. пр. посланик Анатолий Макаров: Загубата на Красимир Узунов е неизмерима за България"}
{"url": "http://www.focus-news.net/news/2019/02/25/2627791/varna-po-obshtiya-red-se-gleda-deloto-sreshtu-dvama-holandski-grazhdani-obvineni-v-kontrabanda-na-prekursori-za-nad-225-mln-lv.html", "text": "Варненският окръжен съд даде ход на съдебното следствие срещу двамата холандски граждани Курт М. и Робърт П., обвинени в контрабанда на над 16 тона прекурсори за производство на наркотици. Това съобщиха от пресцентъра на  съда  Първото заседание по същество започна с разпит на вещите лица изготвили физико-химичните експертизи в хода на разследването. Заключенията на експертите са, че откритите вещества представляват прекурсори с висока чистота и материали за производство на амфетамини, които са сред забранените у нас. В хода на делото се очаква на бъдат разпитани и 11 свидетели, сред които има и защитени. Според обвинителния акт, 55-годишния Курт М. и 50-годишния Робърт П. в съучастие чрез фалшиви документи внесли през митнически пункт Варна-Запад на три пъти прекурсори за производство на амфетамини. Контрабандата, извършена в периода от 26 януари 2017 до 16 март 2018 г. тръгвала с кораби от Азия и Латинска Америка, но не била предназначена за Варна. В документите била декларирана като почистващ препарат за прозорци. По данни на прокуратурата засечените прекурсорите са с общо тегло 16.222 тона, на обща стойност над 225 640 000 лв., като престъплението е особено тежък случай и в особено големи размери.  \r\nНа 7 юни 2019 година Робърт П. пристигнал в България за среща с Курт М. и български гражданин. Трябвало  да обсъдят изпращането на последната  доставка на един от прекурсорите за Испания. Коментирани били  получателя, както и бъдещи доставки на прекурсори и материали от Азия, и на кокаин от Латинска Америка. Срещата била документирана от българските власти и лицата задържани. И двамата подсъдими са осъждани в държави от Европейския съюз. Курт М. участвал в международен трафик на наркотици, като първата му присъда е постановена в Белгия през 1988 г. Търпял е ефективна присъда от 7 години затвор за внос на 1 тон кокаин през пристанището в Антверпен. В белгийски затвор се запознава с българка, която била осъдена за трафик на хора. Контактът му с нея станал повод да се установи да живее в България и да развива бизнес в Бургас, чрез регистрирана фирма. Робърт П. също е осъждан многократно – на 3 години лишаване от свобода за участие в престъпна организация, извършваща преднамерени действия по Закона за опиатите и за опиума,  както и на 2 години лишаване от свобода за документни фалшификации и измами в съучастие. От 7 юни 2018г. двамата са с мярка за неотклонение „задържане под стража. Обвинителният акт беше внесен в Окръжен съд – Варна на 3 декември 2018 година.  \r\nПрестъплението, в което са обвинени Курт М. и Робърт П., е тежко по смисъла на закона, като НК предвижда наказание „лишаване от свобода“ от 15 до 20 години и глоба от 200 000. до 300 000. лв. Още в разпоредителното заседание прокуратурата и защитата обсъдиха вариант за постигане на споразумение. Подсъдимите не бяха съгласни да изтърпят наказание от 10 години „лишаване от свобода“ и 200 000 лв. глоба, поради което съдебното следствие се гледа по общия ред.", "date": "2019.02.25", "title": "Варна: По общия ред се гледа делото срещу двама холандски граждани, обвинени в контрабанда на прекурсори за над 225 млн. лв."}
{"url": "http://www.focus-news.net/news/2019/02/25/2627792/ruse-mazh-e-s-opasnost-za-zhivota-sled-katastrofa-na-vtoroklasen-pat-iii-202-v-zemlishteto-na-s-shtraklevo.html", "text": "Мъж е с опасност за живота след катастрофа на второкласен път III-202 в района на км 0+180 в землището на с. Щръклево. Това съобщиха от  ОДМВР – Русе . Сигналът на 23 февруари в 23.24 часа в РУ – Две могили е получен сигнал за ПТП на второкласен път III-202, в района на км 0+180, в землището на с. Щръклево. Местопроизшествието е посетено от служители на РУ - Две могили. При движение в посока от с. Щръклево към главния път I-2 (Русе-Варна), лек автомобил \"Фиат - Браво\" с русенска регистрация, управляван от 41-годишен мъж, се ударил челно в лек автомобил \"Хонда - Сивик\" с русенска регистрация, с 29-годишен водач. В резултат на инцидента са пострадали двамата водачи. Те са настанени за лечение в болница „Канев“ в Русе, като единият е с опасност за живота. Дежурна оперативна група на полицията е извършила оглед на местопроизшествието. Изясняват се причините за ПТП. Заведено е досъдебно производство в РУ – Две могили.", "date": "2019.02.25", "title": "Русе: Мъж е с опасност за живота след катастрофа на второкласен път III-202 в землището на с. Щръклево"}
{"url": "http://www.focus-news.net/news/2019/02/25/2627783/aleksandar-nenkov-gerb-sistema-za-mashinno-glasuvane-ima-vav-venetsuela-deystviyata-na-prezidenta-govoryat-che-toy-iska-da-bade-sledvashtiya-maduro.html", "text": "Система за машинно гласуване има във Венецуела, действията на президента говорят, че той иска да бъде следващия Мадуро. Това каза народният представител от ГЕРБ Александър Ненков на извънреден брифинг, предаде репортер на  Агенция „Фокус“ . \r\n„През последните няколко седмици сме свидетели на думите на Корнелия Нинова и Румен Радев, че следващите избори ще са манипулирани и по служебен път ГЕРБ иска да осигури своята победа. Така БСП се готвят да изгубят изборите и с това свое говорене се опитват да оправдаят причините за своята загуба. Искам да кажа на президента, че никъде в Европа до този момент няма въведена система, която да се брои с машини. Такава има във Венецуела. И ако считаме, че Венецуела е държава, в която изборите не се поставят под съмнение. Ако президентът иска да бъде българският Мадуро… неговите действия говорят за това“, заяви Ненков.  \r\nТой посочи, че съставът на тази ЦИК е провела изборите, които е спечелил президентът Румен Радев. „Ако направим кратък преглед на демократичната история на България, ще видим, че най-голямата манипулация на избори е по време на Костинбродската афера. Когато Мая Манолова и Корнелия Нинова направиха най-големия удар към демократичните устои на една държава. И не мисля, че тези хора могат да говорят за това, че искат честни избори“, коментира народният представител от ГЕРБ. \r\nНенков коментира, че не прави чест на президента, че подставя под съмнение Изборния кодекс, по чийто ред самият той е бил избран. „Не бива с лека ръка да правим толкова сериозни промени, без да си даваме равносметка, че понякога това, което искаме да направим като добро, ни изиграва най-лоша шега“, каза още той. \r\nЦветилена СИМЕОНОВА", "date": "2019.02.25", "title": "Александър Ненков, ГЕРБ: Система за машинно гласуване има във Венецуела, действията на президента говорят, че той иска да бъде следващия Мадуро"}
{"url": "http://www.focus-news.net/news/2019/02/25/2627788/danail-kirilov-gerb-prezidentskoto-veto-varhu-promenite-ot-izborniya-kodeks-e-politichesko.html", "text": "Президентското вето върху промените от Изборния кодекс е политическо. Това каза народният представител от ГЕРБ Данаил Кирилов на извънреден брифинг, предаде репортер на  Агенция „Фокус“ .  \r\n„Във ветото под формата на аргументи се произвеждат неправилни интерпретации. Това не е първият случай, в който юристи се опитват да заблудят останалите си колеги и публиката“, заяви Кирилов. „Ние не сме имали възможността да се радваме на личното присъствие на държавния глава в 44-тото Народно събрание. Ще се радваме обаче, ако правните съветници от неговия екип, както е по традиция, присъстват. Те в дебатите по второто четене на Изборния кодекс отделиха 5 минути да участват в онова заседание, което продължи 12 часа“, посочи той. \r\nКирилов обясни, че предстои ГЕРБ да се запознаят с обхвата на ветото. „Сега сме в хипотеза, с която се доближаваме до цялостно вето. И за да разграничим въпросите, по които бихме могли да изясним подкрепа, внесохме законопроекта миналия петък главно в частта, която касае преференциите. Но според нас обхватът на ветото ще бъде по-широк. Затова смятаме, че дори и да го отхвърлим като цяло имаме процедурата на внесен законопроект, който касае главно преференциите“, обясни народният представител от ГЕРБ.  \r\nТой посочи, че за изброите през есента ще има осигурени 6000 машини за гласуване, а след това навсякъде, където е записано в Изборния кодекс, ще има машинно гласуване.  \r\nЦветилена СИМЕОНОВА", "date": "2019.02.25", "title": "Данаил Кирилов, ГЕРБ: Президентското вето върху промените от Изборния кодекс е политическо"}
{"url": "http://www.focus-news.net/news/2019/02/25/2627787/eso-knigite-publikatsiite-initsiativite-i-dokazanite-vav-vremeto-standarti-koito-ostavya-sled-sebe-si-krasimir-uzunov-sa-neotsenimo-nasledstvo-i-primer-za-edin-palnotsenno-izvarvyan-pat.html", "text": "Книгите, публикациите, инициативите и доказаните във времето стандарти, които оставя след себе си Красимир Узунов, са неоценимо наследство и пример за един пълноценно извървян път. Това се посочва в  съболезнователен адрес от Електроенергийния системен оператор (ЕСО). \r\n„С дълбоко прискърбие поднасям своите най-искрени съболезнования към семейството на Красимир Узунов и към всички служители на Радиоверига и Агенция „Фокус“. Внезапната кончина на един доказан общественик и патриот в разцвета на силите си е неизмерима загуба за страната ни. Наследството от книги, публикации, инициативи и доказани във времето стандарти, които оставя след себе си Красимир Узунов, са неоценимо наследство и пример за един пълноценно извървян път\", посочват от ЕСО.", "date": "2019.02.25", "title": "ЕСО: Книгите, публикациите, инициативите и доказаните във времето стандарти, които оставя след себе си Красимир Узунов, са неоценимо наследство и пример за един пълноценно извървян път"}
{"url": "http://www.focus-news.net/news/2019/02/25/2627793/nina-stavreva-kmet-na-kavarna-krasimir-uzunov-beshe-chovek-prevarnal-balgariya-i-sahranyavaneto-na-balgarskiya-duh-traditsii-i-rodova-pamet-v-svoya-lichna-misiya.html", "text": "Красимир Узунов беше човек, превърнал България и съхраняването на българския дух, традиции и родова памет в своя лична мисия. Това се посочва в  съболезнователен адрес от кмета на Община Каварна Нина Ставрева . \r\n„От името на Община Каварна и лично от мое име, поднасям своите най-дълбоки и искрени съболезнования за непрежалимата загуба на един от най-големите приятели на Добруджа и на Каварна\", пише кметът Ставрева. „Има хора, които никога няма да ни напуснат, защото думите им остават в съзнанието на всеки, до когото са се докоснали. Красимир Узунов беше човек, превърнал България и съхраняването на българския дух, традиции и родова памет в своя лична мисия, следвайки я неотклонно и увличайки за каузата хиляди други. Такъв човек не може и няма да бъде забравен. Дълбок поклон пред светлата му памет!\", се посочва в писмото на Нина Ставрева.", "date": "2019.02.25", "title": "Нина Ставрева, кмет на Каварна: Красимир Узунов беше човек, превърнал България и съхраняването на българския дух, традиции и родова памет в своя лична мисия"}
{"url": "http://www.focus-news.net/news/2019/02/25/2627795/dobrich-dvama-mladezhi-sa-predadeni-na-sad-za-pazaruvane-s-chuzhdi-bankovi-karti.html", "text": "В Окръжен съд - Добрич е започнало дело срещу двама младежи, обвинени в неправомерно ползване на данни от чужди банкови карти и мъж, подведен под отговорност за пране на пари, съобщиха от пресцентъра на  Окръжен съд - Добрич . Подсъдими са 21-годишен младеж с инициали Н.Г. от София, 23-годишен с инициали Д.Д. от Добрич и неговият баща - 52-годишен с инициали И.Д. Срещу двамата младежи е повдигнато обвинение за това, че в периода септември - октомври 2013 г., при условията на продължавано престъпление, са пазарували онлайн, като използвали номерата на банкови карти, издадени от банки в Канада и САЩ, без съгласието на титулярите им. Прокуратурата твърди, че подсъдимият столичанин е направил две поръчки на обща стойност 3356.28 лева, а добричлията пет - на стойност 2455.58 лева. Поръчвани били преносими компютри, часовници, смартфон, периферия за компютър и др. Младежът от Добрич е подведен под отговорност и за това, че от 12 до 13 октомври 2013 г., на преносимия си компютър, през програмата Скайп, е съхранявал и предоставил на друго неустановено до момента лице информация за номерата на 34 валидни банкови карти и данни за титулярите им. Срещу третия подсъдим е повдигнато обвинение за пране на пари. Прокуратурата твърди, че той е получил два парични превода в общ размер на 943 лв., за които е предполагал, че са придобити чрез престъпление. Според обвинителния акт подсъдимите младежи се запознали в интернет и започнали често да общуват. Добричлията имал достъп до сайт, от който вземал данни за кредитни карти на различни лица от чужбина и с тези данни пазарувал онлайн. Под въздействие на разговорите си с него и споделено от други потребители в мрежата, софиянецът решил да направи същото. При поръчките той използвал данни на платежни инструменти, до които получил достъп чрез интернет от неустановено при разследването лице. Към датата на извършване на престъплението той е бил непълнолетен, но според прокуратурата е можел да разбира свойството и значението на извършеното и да ръководи постъпките си. Държавното обвинение твърди още, че бащата на младежа от Добрич е знаел, че синът му има достъп до незаконни средства, защото в дома им се получавали скъпи стоки, за които младежът не разполагал с пари, тъй като бил ученик. От разговор със сина си мъжът разбрал, че той има достъп до данни за кредитни карти на чужденци и с тези данни може да се пазарува чрез интернет. Разбрал още, че в сайтовете за електронна търговия съществува опция за отказ на доставката, при която парите, заплатени за покупката се възстановяват по сметка на клиента. Синът му обаче нямал собствена банкова сметка, нито банкова карта, по която можел да получава средства от отказани поръчки. Бащата предоставил данните от собствените си банкови сметки и му разрешил да ги използва. Според обвинението впоследствие към сметките на бащата били насочени 943 лв., придобити от отказани поръчки. Разследването на деянията започнало, след като от електронния магазин, от който младежите пазарували, забелязали, че поръчаната стока се заплащала чрез банкови карти, собственост на чужди граждани, след което се доставяла на едни и същи адреси в Добрич и София. Производството е образувано по обвинителен акт на Софийска градска прокуратура, но се гледа в Добрич, защото повдигнатите обвинения срещу двамата добричлии са по-многобройни и по-тежки. Делото срещу тях ще се гледа задочно, тъй като двамата са напуснали страната, няма данни за завръщането им и местонахождението им е неизвестно. В задочното производство те ще бъдат представлявани от служебни защитници. Процесът ще премине по общия ред, с разпит на всички свидетели и вещи лица. Следващото съдебно заседание е насрочено за 22 март 2019 г. от 10.00 часа.", "date": "2019.02.25", "title": "Добрич: Двама младежи са предадени на съд за пазаруване с чужди банкови карти"}
{"url": "http://www.focus-news.net/news/2019/02/25/2627796/smolyan-obshtina-zlatograd-poluchi-odobrenie-na-proekt-za-stroitelno-montazhni-raboti-v-sgradata-na-mestnata-bolnitsa-po-krasiva-balgariya.html", "text": "Община Златоград получи одобрение на проектно предложение по мярка М02 „Подобряване на социалната инфраструктура” по Проект „Красива България”, което включва дейности за строително – монтажни работи в сградата на МБАЛ „Проф. д-р Асен Шопов” – гр. Златоград. Това съобщиха от  Общината . \r\nОбщият бюджет на проекта е в размер на 143 816 лв., от които 67 594 лв. от Министерство на труда и социалната политика и 76 222 лв. съфинансиране от Община Златоград. Целта на настоящия проект е да се подменят дървени амортизирани прозорци на болницата, корпус „В”, с болно-лежащи. Предвидените дейности за изпълнение по настоящия проект са заложени в Доклада за енергийна ефективност на сградата – изваждане на прозорци и врати от зид, доставка и монтаж на PVC дограма, PVC-стъклопакет, вътрешен подпрозоречен перваз, монтаж на подпрозоречни външни первази.", "date": "2019.02.25", "title": "Смолян: Община Златоград получи одобрение на проект за строително-монтажни работи в сградата на местната болница по „Красива България“"}
{"url": "http://www.focus-news.net/news/2019/02/25/2627794/apostol-apostolov-kmet-na-simitli-krasimir-uzunov-beshe-istinski-rodolyubets-patriot-savremenen-buditel-gotov-na-vsichko-za-kauzata-balgariya.html", "text": "Преди всичко ще запомня Красимир Узунов като един голям, истински приятел и човек, който винаги се раздаваше за своите приятели, семейство и близки. Това каза за  Радио „Фокус“ – Пирин  Апостол Апостолов, кмет на Симитли. „Той беше един истински родолюбец, патриот, един съвременен будител, готово на всичко за каузата България. За това Красимир Узунов бе готово дори да даде собствения си живот. Той беше една голяма личност, която помагаше на всички да си спомним за неща, които малко бяха споменавани в нашата история. Като например битката при Каймак-Чалан. Това бяха все неща, които въобще ги нямаше в нашата история“, отбеляза Апостолов. Той добави, че Красимир Узунов непрекъснато ни е будил и ни е карал да си спомняме за всички тези неща.  \r\n„Той непрекъснато намираше все повече неща, свързани с величието на Българската армия през войните. Въобще, едва ли в съвременна България скоро ще се роди такъв голям родолюбец и патриот, какъвто беше Красимир Узунов. Това са моите впечатления от него и наистина смятам, че България загуби една голяма своя личност, а пък такива като мен загубиха истински приятел. Поклон пред паметта му и нека всички продължаваме да си спомняме за него, защото действително си отиде една голяма личност“, подчерта Апостолов. Той изказа най-искрени съболезнования към семейството, близките и приятелите на Красимир Узунов. \r\nЛивия НИНОВА", "date": "2019.02.25", "title": "Апостол Апостолов, кмет на Симитли: Красимир Узунов беше истински родолюбец, патриот, съвременен будител, готов на всичко за каузата България"}
{"url": "http://www.focus-news.net/news/2019/02/25/2627798/ognyan-tsenkov-kmet-na-vidin-v-litseto-na-krasimir-uzunov-obshtinata-zagubi-dalgogodishen-partnyor-i-priyatel.html", "text": "В лицето на Красимир Узунов Община Видин загуби дългогодишен партньор и приятел. Това се посочва в  съболезнователен адрес от кмета на Видин Огнян Ценков  по повод загубата на президента на Агенция и Радиоверига „Фокус“. „Изказвам своите искрени съболезнования по повод внезапната кончина на Красимир Узунов. В този тъжен за всички нас ден, искам да заявя своята подкрепа и съпричастност и да ви уверя, че винаги ще го помним като отдаден на работата си човек. Той се ползваше с висок авторитет не само сред медиите, но и сред цялата българска общественост със своите качества и морал. Ще го запомним и като автор на стотици публикации в български и чужди издания по проблемите на Македония, Западните Балкани, армията, националната сигурност и българската история, заслужено удостояван с редица награди и отличия. В лицето на Красимир Узунов Община Видин загуби дългогодишен партньор и приятел. Нека го споменаваме с добро и душата му да намери покой! Поклон пред светлата му памет!“, казва още кметът на Видин Огнян Ценков.", "date": "2019.02.25", "title": "Огнян Ценков, кмет на Видин: В лицето на Красимир Узунов Общината загуби дългогодишен партньор и приятел"}
{"url": "http://www.focus-news.net/news/2019/02/25/2627799/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с обзор на събитията от вече изминалата седмица. Общински съвет-Петрич официално прие бюджета на Общината за 2019 година. Ще ви представим повече подробности за него. Факелно шествие се проведе в Петрич по повод 146 години от гибелта на Апостола на свободата миналия понеделник. В шествието взе участие и председателят на Народното събрание – Цвета Караянчева. Повече информация за това как протече събитието ще научим от колегата Ливия Нинова. Гербът на Петрич е един от символите на града и общината. Сюжетът на герба е взаимстван от легендата за падането на крепостта Гяур калеси под османска власт и символизира патриотизма, героизма и саможертвата на петричани. Още за самата легенда ще ни разкаже зам.-кметът по Култура към Община Петрич – Илияна Попова. Сдружение „Млад планинар“ в Петрич организира нова инициатива „Да пишем на кирилица! Ще забравим ли българския език“ по случай Международния ден на майчиния език на 21 февруари. Наш събеседник по темата е Гергана Сандъкчиева от Сдружение „Млад планинар“. Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна Община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.02.25", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/02/25/2627797/fokus-makedoniya-sdsm-poiska-otgovori-ot-talat-dzhaferi-boykotiraha-rabotata-na-sabranieto.html", "text": "Депутатите от управляващия в Скопие СДСМ поискаха отговори от председателя на парламента Талат Джафери за вчерашното заседание, на което трябваше да бъде обсъдено отнемането на имунитета на Трайко Веляновски, бивш председател на Събранието. Сесията обаче бе отменена без обяснени, припомня македонският  „Фокус“ . \r\nКоординаторът на парламентарната група на СДСМ Йован Митревски попита публично Джафери защо е отменено заседанието, след което заяви, че парламентарната група на партията няма да участва работата на парламента, тъй като – съгласно думите му, в Събранието няма условия за работа.  \r\nТой потвърди, че депутатите от СДСМ не са присъствали на редовната координация в кабинета на Джафери, добавяйки, че партията ще чака отговори и ще прецени как да действа по-натам.  Тереза Герова", "date": "2019.02.25", "title": "„Фокус“ (Македония): СДСМ поиска отговори от Талат Джафери, бойкотираха работата на Събранието"}
{"url": "http://www.focus-news.net/news/2019/02/25/2627801/blagoevgrad-filialat-na-mbal-yugozapadna-bolnitsa-ood-v-petrich-poluchi-nov-rentgenov-aparat.html", "text": "Филиалът на МБАЛ „Югозападна болница“ ООД в Петрич получи нов рентгенов апарат. Това съобщиха от пресцентъра на  Община Петрич . Рентгеновият апарат е от ново поколение и заменя досегашния в петричката болница, който е амортизиран през годините и с по-ниска ефективност на работа. За закупуването на рентгена са инвестирани 200 хил. лева. Част от тях бяха предвидени по бюджета на Община Петрич – 100 хил. лв. по предложение на кмета Димитър Бръчков, другите 100 хил. лв. са собствени средства на МБАЛ „Югозападна болница“ ООД. Функционалността на новия рентгенов апарат превъзхожда в пъти тази на досегашния и е една от дългосрочните инвестиции в петричката болница за по-доброто здравно обслужване на пациентите. Новият медицински апарат беше осветен днес от архиерейският наместник отец Ангел Кочев. Присъстваха кметът Димитър Бръчков, депутатът Георги Динев, председателят на Общинския съвет Георги Тренчев, заместник-кметът Илияна Попова, управителят на болницата д-р Тонев, лекари и лаборанти. Кметът на Общината Димитър Бръчков подчерта, че реформата, извършена в петричката болница днес позволява да говорим, както за обновяване на сградния фонд, така и за закупуването на нова медицинска апаратура. „Успяхме с общи усилия да запазим лечебното заведение. Заслужават го жителите на общината“, обобщи в приветствените си думи кметът Димитър Бръчков.", "date": "2019.02.25", "title": "Благоевград: Филиалът на МБАЛ „Югозападна болница“ ООД в Петрич получи нов рентгенов апарат"}
{"url": "http://www.focus-news.net/news/2019/02/25/2627790/general-mayor-grudi-angelov-krasimir-uzunov-beshe-svoboden-chovek-koyto-sabirashe-edinomishlenitsi-mileeshti-za-rodinata-ni.html", "text": "Красимир Узунов беше свободен човек, който събираше единомишленици, милеещи за родината ни. Това каза за  Агенция „Фокус“   началникът на Военна академия „Георги Стойков Раковски“ ген.-майор Груди Ангелов. „Красимир Узунов беше свободен, носеше сърцето си в България, тя беше всичко за него. Аз ще го запомня като приятел, и голям човек с много широка душа - широкоскроен. Той беше човек, обединяващ хората, събираше ги. Наистина много ми липсва, днес сутринта разбрах новината, но аз още не мога да я асимилирам. Каквото и да кажа за него ще бъде малко. Красимир Узунов имаше много още какво да даде“, обясни той. „Аз го познавам повече от 20 години, още когато беше офицер. Той беше мой близък приятел. Последно бяхме този петък (22 февруари) заедно в Агенцията. Доста често ни събираше и на много хора ни създаде контактите. Единомишленици, хора които наистина милееха за родината ни България. Той ни откриваше и събираше. Така ще го запомня\", каза още Груди Ангелов.", "date": "2019.02.25", "title": "Генерал-майор Груди Ангелов: Красимир Узунов беше свободен човек, който събираше единомишленици, милеещи за родината ни"}
{"url": "http://www.focus-news.net/news/2019/02/25/2627803/ombudsmanat-maya-manolova-predlagame-chetiri-ravnishta-na-zashtita-s-vazrazhenie-ot-dlazhnika-sreshtu-neravnopravnite-klauzi-i-svrahrpavomoshtiyata-na-bankite.html", "text": "Предлагаме четири равнища на защита с възражение от длъжника срещу неравноправните клаузи и свръхрпавомощията на банките. Това каза омбудсманът на Р България Мая Манолова по време на пресконференция на тема „Защита от неравноправни клаузи и свръхправомощия на банките“, предаде репортер на  Агенция „Фокус” . „В действащото законодателство е нарушен балансът между интересите на гражданите и потребителите и на икономически силните“, заяви омбудсманът Мая Манолова. „Действащото законодателство е изцяло в полза на банки, монополи дружества, фирми за събиране на вземания, колекторски фирми, бързи кредити, мобилни оператори, които разполагат с облекчени процедури за събиране на своите вземания. Особени привилегии за събиране на вземанията си имат банките, които при условия на чл. 417, т. 2 могат само на база едностранно изявление на едностранен документ, извлечения от счетоводните им сметки да се снабдят със заповед за изпълнение срещу длъжник и да започнат процедура по събиране на задълженията“, отбеляза Манолова. Тя подчерта, че този съществуващ режим дава възможност на съдилищата да правят проверка за съществуването на неравноправни търговски клаузи и както в хипотезите на чл. 410, когато става дума за събиране на вземания на монополни дружества, фирми за бързи кредити и колектори. „Особено при условията на чл. 417 в първата хипотеза, ако длъжникът поради незнание или друга причина не възрази срещу заповедта на изпълнение на иначе неравноправната търговска клауза остава приложима, а по чл. 417 дори длъжникът да възрази за съществуването на неравноправни търговски клаузи или за това, че е платил или че дългът поради грешка или злоупотреба от страна на банката е некоректно изчислен, на практика няма спиране на принудителното изпълнение и докато в резултат на възражение в едно исково производство длъжникът докаже, че не дължи или че дългът е неправилно изчислен, или че се основава на търговски клаузи, едновременно той се е разделил със своето имущество“, изтъкна омбудсманът на Р България.  \r\n„Именно затова, като омбудсман на Р България, аз и моят екип ще предложим промени, които да осигурят баланс между икономически силните страни и между потребителите. Заедно с екип от експерти - магистрати и адвокати, сме подготвили проект за изпълнение в Гражданския процесуален кодекс. Силен тласък, на това наше усилие дава и ЕК. От 2015 година България е в наказателна процедура пред ЕК, със своето изявление от края на месец януари комисията даде двумесечен срок на българската държава да предприеме съответните действия и да отговори адекватно на забележките на ЕК, за това, че българското законодателство е в нарушение на изискванията на директивата за правните търговски клаузи“, заяви Мая Манолова.  \r\nПо думите ѝ законопроектът, който е изготвен от екипа ѝ, отговаря изцяло на всички настоявания и предупреждения на ЕК. „Ние предлагаме няколко кръга от промени, като първият е свързан с осигуряването на възможност на съдилищата служебно да следят за неравноправни търговски клаузи, като това кореспондира включително със задължения на банките по чл. 417, представяйки извлечения от сметки да приложат и договор с длъжника, а също така и всички относими към този договор документи, включително общите условия на банката“, каза омбудсманът. Тя обясни, че това дава възможност на съда да прецени наличието на неравноправни търговски клаузи. „Това е първото ниво на защита срещу такива клаузи. Ние предлагаме още три нива на защита срещу неравноправни търговски клаузи. Това са 4 равнища на защита с възражение от длъжника, с атакуване на заповедта за незабавно изпълнение или по всяко време в исковото производство“, коментира Манолова.  \r\n„Вторият кръг от проблеми е свързан с възможността на длъжника да спре принудителното изпълнение, в които има неравноправни търговски клаузи или в случаите, в които смята, че дългът е некоректен или пък не дължи, във всички тези случаи на възражение във всички хипотези на чл. 417, ще се спира принудителното изпълнение. Изключение предлагаме единствено и само да бъде направено за държавата и общините в техните взаимоотношения с граждани. Също така по т. 8, в случаите, в които става въпрос за задължения на работодател към неговите работници. Тук той напълно би могъл да се възползва от предвидения текст с писмени доказателства, че е платил да спре принудителното изпълнение. Третият кръг от предложенията за промени, които се отнасят до чл. 415- това е хипотезата за неоткриване на длъжника на посочения адрес и призоваването му чрез залепване на съобщение. Именно за това бяха мерки срещу възможността гражданинът да бъде осъден без да бъде информиран за това. В практиката се оказа, че във всички случаи, в които длъжникът не е намерен, със завеждането на исково производство  и осигуряването на особен представител, защото има случаи, в които длъжникът е платил, но особеният представител не разполага с информация за това, претенцията се превходира с излизането на осъдително решение и длъжникът е в хипотеза да плаща два пъти“, коментира още тя. \r\nПо думите ѝ именно за това тяхното предложение е една възможност за длъжника, в момент от изпълнението, когато той наистина узнае за претенцията по отношение на него, да може с възражение да спре производството.  \r\nИрина ИВАНОВА", "date": "2019.02.25", "title": "Омбудсманът Мая Манолова: Предлагаме четири равнища на защита с възражение от длъжника срещу неравноправните клаузи и свръхрпавомощията на банките"}
{"url": "http://www.focus-news.net/news/2019/02/25/2627807/d-r-emiliya-baeva-zam-kmet-na-dobrich-obshtinata-shte-kandidatstva-s-proektno-predlozhenie-podkrepa-v-doma.html", "text": "Общината ще кандидатства с проектно предложение „Подкрепа в дома“ в областта на социалните и здравни грижи. Това съобщи зам.-кметът „Хуманитарни дейности“ д-р Емилия Баева, предаде кореспондент на  Радио „Фокус” – Варна . Предложението е по Приоритетна ос 2 „Намаляване на бедността и насърчаване на социалното включване“ по ОП „Развитие на човешките ресурси“. Ще се осъществява интегрирана социално-здравна услуга. До 158 потребителя на услугата е определението за Община град Добрич, отбеляза д-р Баева. „Това е желанието на Министерство на труда и социалната политика да отговори на изискванията, които европейските институции представят пред нас да не се институционализират лицата с увреждания и възрастните над 65 години. Това е целевата група, които са в трайна невъзможност да се обслужват сами. Целта е да се указва услугата у дома“, каза още тя. По думите ѝ здравно-социалната услуга е 2 часа дневно. Подкрепата ще се осигурява чрез медицинска сестра. При необходимост от друг вид помощ, например оформяне на документи, психологическа услуга или друг тип социална дейност, услугата ще се осъществява от специалист в сферата на социалните дейности. Финансирането е 100%. Срокът на изпълнение е 18 месеца. Община град Добрич ще кандидатства за максималния размер – 401 695.52 лв. Реално 12 месеца ще се оказва помощта. Шест месеца са определени за подготвителни дейности – подготовка на помещенията, избор на екипа, който ще подготви проекта и избор на лица за изпълнение на дейностите. Според зам.-кмета това е добра инициатива на Министерството, за която се говори от дълго време. Очаква се методиката от Министерство на здравеопазването. При одобрение от страна на Общинския съвет проектното предложение ще бъде подадено до средата на месец март.  \r\nЖулиета НИКОЛОВА", "date": "2019.02.25", "title": "Д-р Емилия Баева, зам.-кмет на Добрич: Общината ще кандидатства с проектно предложение „Подкрепа в дома“"}
{"url": "http://www.focus-news.net/news/2019/02/25/2627804/predsedatelyat-na-pp-abv-rumen-petkov-krasimir-uzunov-ostavya-sled-sebe-si-zhiteyska-i-profesionalna-istoriya-postizhima-za-maltsina.html", "text": "Красимир Узунов оставя след себе си житейска и професионална история, постижима за малцина. Това казва в съболезнователен адрес  председателят на ПП АБВ Румен Петков . \r\n„В този скръбен момент, приемете от мое име и от името на ПП АБВ най-искрени съболезнования. Съпричастни сме и сме до Вас в този труден за всички ни ден\", казва Петков. \r\n„Разделяме се с един забележителен човек с висок обществен авторитет. Като създател на Информационна агенция „Фокус\" и най-голямата българска едноименна радиоверига, той оставя след себе си житейска и професионална история, постижима за малцина. Скърбим за Поручика, защото дните ни вече няма да бъдат същите. Светла му памет!\", се казва още в съболезнователния адрес на председателя на ПП АБВ.", "date": "2019.02.25", "title": "Председателят на ПП АБВ Румен Петков: Красимир Узунов оставя след себе си житейска и професионална история, постижима за малцина"}
{"url": "http://www.focus-news.net/news/2019/02/25/2627805/burgas-spektakalat-mandala-shte-bade-predstaven-v-kulturen-dom-na-neftohimika-na-27-fevruari.html", "text": "Най-новият спектакъл на Танцова компания „ДЮН“ – „Мандала“, ще бъде представен пред бургаската публика от 19.30 часа на 27 февруари в Културния дом на Нефтохимика. Това съобщиха от пресцентъра на  Община Бургас . В спектакъла са преплетени ритми, мелодия и движение от три световни култури – Африка, Индия и България. Седем танцьори на различна възраст представят сплав от съвременен танц, африкански танц и театър. Постановката и хореографията са дело на ръководителя на танцовата формация Петя Стойкова, а асистент е Радослав Йорданов. Костюмите са поверени на Петя Петрова. Музиката на спектакъла е на Асен Хайдутов, Sona Jobarteh и Нели Андреева. В „Мандала“ участват Елена Георгиева, Дорина Пунчева, Петя Стойкова, Радослав Йорданов, Рая Чакърова, Иван Кралев със специалното участие на Златка Стойкова. На сцената ще се качат и музикантите Асен Хайдутов, Теодора Станчева и Невен Кидеров.  \r\n„Мандала“ е спектакъл за душата отвъд времето. В търсенето на това, че съществуваме във всички измерения и всички свои проекции едновременно. „Мандала“ е картина на времето, но без линейното му проявление. Всички ние сме едновременно дете, мъж или жена, земя, небе и душа. Спектакълът е реализиран с подкрепата на Министерството на културата и Община Бургас.", "date": "2019.02.25", "title": "Бургас: Спектакълът „Мандала“ ще бъде представен в Културен дом на Нефтохимика на 27 февруари"}
{"url": "http://www.focus-news.net/news/2019/02/25/2627806/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove.html", "text": "Трафикът е нормален на всички гранични контролно-пропускателни пунктове. Това съобщиха от  ГД „Гранична полиция“ . На границата със Сърбия, Македония, Гърция, Румъния и Турция трафикът е нормален на всички гранични контролно-пропускателни пунктове.", "date": "2019.02.25", "title": "ГД „Гранична полиция“: Трафикът е нормален на всички гранични контролно-пропускателни пунктове"}
{"url": "http://www.focus-news.net/news/2019/02/25/2627808/stara-zagora-sredno-uchilishte-ekzarh-antim-i-v-kazanlak-shte-se-vklyuchi-za-deveti-pat-v-natsionalno-sastezanie-po-pravopis-na-angliyski-ezik.html", "text": "В Средно училище “Екзарх Антим I” ще се проведе училищният кръг от Деветото национално състезание по правопис на английски език Spelling Bee. Това каза за  Радио „Фокус”  Красимира Караиванова, преподавател по английски език в училището. Тя поясни, че състезанието ще се проведе на 1 март от 12.30 часа. „Това е първият етап от надпреварата, който се провежда от 22 февруари до 1 март 2019 г в 297 училища в цялата страна. В него тази година ще участват над 6500 ученици, които са се готвили усилено в продължение на няколко месеца”, каза Караиванова. Тя добави, че класиралите се на първо и второ място ще представят училищата си на регионалните състезания, които ще се проведат на 23 и 24 март 2019 година в 8 града в страната. Най-добрите 30 ученици ще участват в националния финал на 21 април в София, където ще се определи шампионът на България. \r\n„Това е традиционно американско състезание, в което състезателите спелуват, т.е. произнасят буква по буква различни думи на английски език. Целта на състезанието е да повиши интереса на учениците към изучаването на английски език и да подобри знанията им чрез забавни и интерактивни дейности”, каза Красимира Караиванова.   \r\nСъстезанието се организира от Фондация “Корпус за образование и развитие”, в партньорство с Фондация „Америка за България”, Посолството на САЩ и Министерството на образованието и науката.  \r\nСлавяна ГАЙДАРОВА", "date": "2019.02.25", "title": "Стара Загора: Средно училище “Екзарх Антим I” в Казанлък ще се включи за девети път в Национално състезание по правопис на английски език"}
{"url": "http://www.focus-news.net/news/2019/02/25/2627802/prof-vladimir-chukov-arabist-krasimir-uzunov-se-rakovodeshe-edinstveno-ot-balgarskiya-natsionalen-interes.html", "text": "Красимир Узунов се ръководеше единствено от българския национален интерес. Това каза за  Радио „Фокус“  арабистът проф. Владимир Чуков. „Един човек в творческите си години си отиде без време. Човек, който направи много за българската журналистика. Много методично и последователно той отстояваше това, което е добре за България. Това трябва да бъде цел и на всички български медии – да отстояват каузата на родината ни. Без да подценявам ролята на останалите медии, мисля, че Агенция „Фокус“ се показа като модел“ каза той. Чуков изрази надежда това да продължи и след ненадейната кончина на създателя й. „Тъжно е, когато такъв човек си отива от живота, журналистиката и обществения живот. Красимир Узунов бе много интелигентен и услужлив човек. Неговите знания за Македония, тема в която той бе специалист, се отличаваха от другите. Агенция и Радио „Фокус“ трябва да продължи да съществува. В никакъв случай не предавайте това, което сте изработили като критерии. Това би била сериозна крачка назад в журналистиката в Българи“, каза още Владимир Чуков.", "date": "2019.02.25", "title": "Проф. Владимир Чуков, арабист: Красимир Узунов се ръководеше единствено от българския национален интерес"}
{"url": "http://www.focus-news.net/news/2019/02/25/2627812/ea-daily-srabskite-vlasti-iskat-da-prehvarlyat-na-rusiya-otgovornostta-za-predavaneto-na-kosovo.html", "text": "Идеята за „разграничаване“ между сръбите и албанците в Косово бе озвучена преди по-малко от година от президента на Сърбия Александър Вучич, но през цялото това време нито един от сръбските официални лица не беше казвал, че тя е официална позиция за преговорите между Белград и Прищина, заяви бившият сръбски посланик в Беларус (2004-2011 гг.), доктор на икономическите науки Сречко Джукич, в коментар за съответстващото заявление на министъра на външните работи на Сърбия Ивица Дачич пред  руската агенция EA Daily . По думите на експерта, това, че Дачич един ден по-късно се е опитал да смекчи своето изказване, по същество не променя нищо. Агенция „Фокус“ предлага превод на материала без редакторска намеса.  \r\nПрипомняме, че на пресконференция в Белград на 19 февруари, Ивица Дачич заяви, че „необходимостта от разграничаване в Косово“ е официалната позиция на Белград в диалога с Прищина. На въпрос на журналист, обсъжда ли Белград разделянето на страната между сърбите и албанците в качеството на официална платформа за разрешаване на косовския въпрос, външният министър отвърна утвърдително. „По този начин ще решим проблема си, това е нашето официално предложение“, заяви той. След това Дачич уточни, че „разграничаването“ в Косово между сърби и албанци не е конкретна позиция на сръбските власти., а „идея на официалните лица в държавата“. \r\nЗаявлението на Ивица Дачич бе посрещнато с остра критика от министъра на технологическото развитие и иновациите Ненад Попович, който го нарече антиконституционно. Дачич отговори на това, че „министър Попович често ходи в Москва“, но в същото време не знае, че Владимир Путин, по думите на сръбския външен министър, се е съгласил на „разграничаване“ в Косово още преди пет години в личен разговор с Вучич и Дачич. \r\nСамата идея за „разграничаване“, по своята същност, е антиконституционна, защото става дума за територия, която се определя като съставна част от Сърбия в Основния закон, счита Джукич. \r\n„За да стане тази идея официална позиция на властите, трябва да се предприемат редица предварителни действия. Включително, не би попречило, ако за това бяха информирани гражданите на Сърбия, Ако тази идея съществува само в главите на президента Вучич и министъра на външните работи Дачич, тя така или иначе трябва да бъде утвърдена от някакъв държавен орган. Те не са монарси, за да има в ръцете им абсолютна власт. В Сърбия властта е разделена и някои въпроси са в компетенциите на президента, някои в компетенциите на правителството, а други в компетенциите на други разклонения на властта. Би било добре да се каже на народа, кое именно от тези разклонения е приело „официална“ позиция за разделянето на Косово, или за „разграничаване“, както сръбските власти предпочитат да наричат този план“, отбеляза сръбският експерт. \r\nСпоред мнението на Сречко Джукич, поведението на сръбските власти, когато става въпрос за преговорите около Косово и Метохия, е абсолютно неприемливо и техните заявления противоречат на основните положения в Конституцията на страната. \r\n„Едва днес ние узнаваме, че те повече от една година търгуват със сръбските граници“, заяви той. \r\nЕкспертът обърна внимание на факта, че варианта за „разграничение“ е бил издигнат, докато в Сърбия все още е продължавал „вътрешния диалог“ за бъдещето на Косово и Метохия. \r\n„Независимо от това, какво решение за Косово е отбелязано като предпочитано според резултатите от диалога, Конституцията съществува, за да бъде спазвана. Тя може да бъде променяна, но докато действа, никой няма право да отчуждава или заменя територия, която принадлежи на Сърбия“, заяви Джукич. \r\nЗатова, по неговото мнение, това предложение, във вида, в който е поднесено от министъра на външните работи на Сърбия, е незаконно и антиконституционно. \r\nЕкспертът подчерта, че идеята за „разграничаване“ противоречи и на международното право, и на Резолюция 1244 на Съвета за сигурност на ООН за Косово. „Тази идея противоречи на единствения международен документ, който регулира статута на Косово и Метохия“, добави той. \r\nПо думите на Джукич, за да стане тази идея официална, приемлива и легитимна, тя трябва да мине през съответната процедура, съществуваща във всяка правова държава, която има собствена Конституция и закони. „Аз, например, никога не съм чул от устата на официално руско лице, че те подкрепят разделянето на Косово. Те сто пъти увериха, че се обявяват за решаване на косовския въпрос в рамките на Резолюция 1244. А там няма нито дума за разделянето на Косово“, заключи Джукич. \r\nРуският историк, началник на Института по славистика към Руската академия на науките Георгий Енгелхардт, казва, че за никого не е тайна, че в течение на една година се разглежда идеята за „разграничаване“, „а на руски – за размяна на територии между Сърбия и Косово и фактическо признаване на Косово“. \r\n„Сега Ивица Дачич говори открито за това. Може да се каже, че президентът на Сърбия Александър Вучич е прехвърлил този толкова неприятен момент именно на Дачич. Той е заставил своя коалиционен партньор да сподели с него бремето на отговорността за този ход“, заяви Енгелхардт пред EA Daily. \r\nПо мнението на експерта, това се случва именно сега, защото натискът над Белград да сключи правно обвързващо споразумение, предвиждащо „нормализация на отношенията“ с Косово се е засилил. \r\n„Редица западни правителства искат окончателното решаване на косовския проблем, както и да получат капитулацията на Белград по косовския въпрос именно сега“, посочва Енгелхардт. \r\nЕкспертът напомни, че съвсем наскоро бе решен въпросът за преименуването на Македония и стартиран процеса за нейната интеграция в НАТО. „Проблемът, който отнемаше немалко сили и внимание от западните политици и дипломати, занимаващи се с Балканите, до голяма степен е решен. Повече или по-малко, ръцете им сега са свободни и те могат да се прехвърлят на следващия проблем, а това е признаването на независимостта на Косово от Белград“, продължи историкът. \r\nПри това той отбеляза, че сама по себе си идеята за разграничаване на Косово е извън логиката и рамките на Резолюция 1244, тъй като не се отнася до статута на Косово или до определянето на степента на автономия и способите на управление на региона. \r\nОтговаряйки на въпрос, може ли да се каже колко далеч е стигнало обсъждането на „разграничаването“ между сърбите и албанците в Косово, Енгелхардт допусна, че техническият аспект на този план до голяма степен вече е съгласуван. По неговите думи, това може да се предположи на основата на това, че прищинските политици неотдавна са публикували карта на предполагаемия обмен на територии, която Белград не опроверга по никакъв начин. \r\n„Съдейки по техническите детайли на това разграничение, а именно предполагаемото предаване на Прищина на територии в Южна Сърбия (общините Прешево, Медведжа и Буяновац),  е много вероятно той да предизвика сериозно напрежение и в този регион. Не трябва да изключваме сериозно недоволство от населението на тези територии, които трябва да бъдат предадени на Прищина. Голям брой от живущите там са бежанци от Косово или ветерани от войната 1998-1999 година и те не изгарят от желание да се окажат под властта на своите противници“, отбеляза историкът. \r\nКоментирайки заявлението на министъра на външните работи на Сърбия, че Владимир Путин е съгласен на „разграничение“ в Косово, експертът подчерта, че това демонстрира още един характерен момент. \r\n„Официален Белград, който се опитва да представи на сръбското общество това много непопулярно решение, с всички сили се старае да се прикрие с авторитета на Русия и да прехвърли отговорността за това решение на нея“, поясни той. \r\nОттук идват и думите, че „Путин знае всичко“, счита Енгелхардт. По мнението на експерта, Дачич импровизира, опитвайки се да съхрани единството на управляващата коалиция. \r\n„Оттук и нападките срещу Ненад Попович, който по много внимателен начин си позволи да не изрази възторг от тази политика на ускорено признаване на Косово. Тук е ясно, че на Дачич не му е до никакви реверанси и любезности и му се налага да действа доста грубо“, резюмира Георгий Енгелхардт.  \r\nПревод и редакция:", "date": "2019.02.25", "title": "EA Daily: Сръбските власти искат да прехвърлят на Русия отговорността за предаването на Косово"}
{"url": "http://www.focus-news.net/news/2019/02/25/2627813/veliko-tarnovo-prizovi-mesta-vzeha-futbolistite-na-fk-izgrev-93-v-vi-mezhdunaroden-detsko-yunosheski-turnir-po-futbol-za-kupa-sandanski.html", "text": "Призови места взеха футболистите на ФК \"Изгрев\" 93 в VI Международен детско-юношески турнир по футбол за купа \"Сандански\". Това съобщиха от пресцентъра на  Община Свищов . Клубът от свищовското село Царевец взе участие в престижния турнир и заслужено достигна до призове в две от възрастовите групи. За пореден път малките футболисти доказаха, че мястото им е сред най-добрите, а високото ниво на подготовка и силното желание за успех донесоха на спортистите първо и второ място в турнира. \r\nВъзпитаниците на треньора Ангел Ангелов, от набор 2009/10 г., заслужено вдигнаха Купа Сандански и станаха шампиони във футбол 7, след четири поредни победи. В първия мач футболистите на \"Изгрев 93\" се наложиха над миналогодишния шампион на турнира, македонския ФК \"Биджо\" – Куманово с 3:0, а през следващите два дни постигнаха  категорични победи над ФК \"София спорт\" – София с 0:4 и над ФК \"Металург 2\" – Перник – с 0:8. Финалната среща, донесла заслуженото първо място и златните медали на ФК \"Изгрев 93\" се игра срещу ФК \"Металург 1\" и завърши с резултат 0:1 за шампионите. \r\nВъв футбол 5 отборът на \"Изгрев 93\", набор 2010/11, също се представи на много високо ниво и след 5 изключително динамични срещи, се окичи със сребърни медали от международния турнир. \r\nДостойно представяне направиха и спортистите от \"Футбол 9\", водени от президента на клуба Милен Иванов. Те заеха почетното 5-то място, като само 1 точка не им достигна в груповата фаза, за да играят за медали. \r\nТреньорът Ангел Ангелов изрази радостта си от отличните резултати на своите футболисти и им благодари за старателната игра, както не пропусна да благодари и на основния спонсор на отбора – почетният гражданин Ганчо Ламбев, чиято финансова подкрепа прави възможно участието на футболистите в национални, и международни турнири.", "date": "2019.02.25", "title": "Велико Търново: Призови места взеха футболистите на ФК \"Изгрев 93\" в VI Международен детско-юношески турнир по футбол за купа \"Сандански\""}
{"url": "http://www.focus-news.net/news/2019/02/25/2627811/danail-kirilov-predsedatel-na-pravna-komisiya-zayavyavam-podkrepa-za-vnasyaneto-na-promeni-v-zakonoproekta-za-izmenenie-i-dopalnenie-na-gpk.html", "text": "От своя страна заявявам подкрепа във внасянето на промени в законопроекта за изменение и допълнение на Граждански процесуален кодекс (ГПК). Това каза председателят на Правна комисия и депутат от ГЕРБ Данаил Кирилов по време на пресконференция, в която бе обсъждана темата за „Защита от неравноправни клаузи и свръхправомощия на банките“, предаде репортер на  Агенция „Фокус” . „С оглед на натрупаните данни и информация, наблюдения и опит ние винаги сме разчитали на взаимодействие с институцията на омбудсманът Мая Манолова“, заяви председателят на Правната комисия. \r\n„Ние смятаме, че в настоящия случай, когато имаме и срок за реакция, ще взаимодействаме максимално ефективно. Радвам се, че към настоящия момент се говори за приложение с конкретно разписани проекти на правни норми, така че отправям покана към омбудсманът г-жа Манолова и нейния екип в сряда да представят на колегите в Комисията по правни въпроси в Народното събрание този законопроект, включително по тяхна преценка в детайли“, отбеляза още той. \r\nИрина ИВАНОВА", "date": "2019.02.25", "title": "Данаил Кирилов, председател на правна комисия: Заявявам подкрепа за внасянето на промени в законопроекта за изменение и допълнение на ГПК"}
{"url": "http://www.focus-news.net/news/2019/02/25/2627800/makfaks-makedoniya-ziyadin-sela-poiska-izvanredni-izbori-zaradi-sabitiyata-v-parlamenta.html", "text": "Депутатът и лидер на „Алианс за албанците“ Зиядин Села настоя за провеждането на извънредни избори след събитията в парламента в Скопие, при които бе прекъснато заседанието за гласуване за отнемане на имунитета на бившия председател на органа Трайко Веляновски, предава македонската информационна агенция  „Макфакс“ .  \r\n„Това беше удар върху надеждата за правова държава, това мнозинство, когато става въпрос за амнистиране на престъпнците, е заедно. Ако има капка морал, то тогава трябва да се обявят извънредни избори“, подчерта Села.  \r\nТой обвини „Демократичен съюз за интеграция“ в разиграването на театър, а чрез Талат Джафери – „в невъзможност да проведе заседание“ за събитията от 27 април 2017 г., когато той самият бе избран за председател на Събранието, заради което сградата бе щурмувана.  \r\n„Видя СЕ, че той е добър актьор и не заслужава да бъде председател на парламента“, подчерта албанският политик. \r\nСпоред него „ДСИ е партия от стария режим, която е връзката между нов и стар режим, и която има многобройни мотиви да защитава Трайко Веляноски, те са погълнати от корупция и престъпност\".  \r\nСела изрази съмнение, че и ДСИ е участвала в организирането на „кървавия четвъртък“. Тереза Герова", "date": "2019.02.25", "title": "„Макфакс“ (Македония): Зиядин Села поиска извънредни избори заради събитията в парламента"}
{"url": "http://www.focus-news.net/news/2019/02/25/2627816/kardzhali-astronomicheskata-izlozhba-50-godini-chovek-na-lunata-balgarskata-sleda-shte-bade-otkrita-v-uchilishte-otets-paisiy-na-28-fevruari.html", "text": "Астрономическата изложба „50 години човек на луната. Българската следа“ ще бъде открита в училище „Отец Паисий“. Това съобщи за  Радио „Фокус“  директорът на Астрономическа обсерватория „Славей Златев“ в Кърджали Агоп Узунбохосян. Тематичната изложба се подрежда и ще се открие официално на 28 февруари. Тя разкрива участието на трима българи, които са работили в екипа на американската космическа програма „Аполо“. По руската космическа програма пък е работил, преди промените в България, астрономът Славей Златев, в памет на когото сега се нарича обсерваторията в Кърджали. Лекция на откриването ще изнесе доц. Валери Голев от катедра по Астрономия в Софийския университет. Проявата е в рамките на Месеца на Америка в Кърджали. \r\nДарина ДЕЕНИЧИНА", "date": "2019.02.25", "title": "Кърджали: Астрономическата изложба „50 години човек на луната. Българската следа“ ще бъде открита в училище „Отец Паисий“ на 28 февруари"}
{"url": "http://www.focus-news.net/news/2019/02/25/2627818/sport-iskan-ot-levski-podpisa-s-rumanskiya-shampion.html", "text": "Френският защитник Кевин Боли подписа договор с шампиона на Румъния ЧФР Клуж. 27-годишният футболист е под наем от китайския Гуичжоу Хънфън до края на сезона с опция за закупуване през лятото. Бранителят бе продаден на азиатците именно от Клуж през месец юли. Говореше се, че Левски има сериозен интерес към Боли, който трябваше да замести Давид Яблонски в центъра на защитата.", "date": "2019.02.25", "title": "Спорт: Искан от Левски подписа с румънския шампион"}
{"url": "http://www.focus-news.net/news/2019/02/25/2627817/pg-na-bsp-privetstva-prezidentskoto-veto-varhu-ik-no-nyama-da-se-varne-v-plenarna-zala.html", "text": "Чухме призива на президента да се върнем в пленарната зала. Чухме и разбираме този призив, но БСП прие нелекото решение на своя Национален съвет с ясни условия, а те към момента не са изпълнени.Това каза зам.-председателят на ПГ на БСП Крум Зарков, предаде репортер на  Агенция \"Фокус\" .\"Условията ни са за отмяна на всички проблеми, залегнали във ветото\", уточни той. \"Приветстваме президента Румен Радев за ветото, което наложи върху последните промени в Изборния кодекс. Разгърнатите в мотивите аргументи, както за машинното гласуване, така и за преференциите, за начина на взимане на решения от ЦИК, са аргументи, които яростно защитаваме в продължение на повече от 20 часа преди няколко дни в парламента. Тогава останаха нечути\", посочи Крум Зарков. \"Благодарение на активността ни и на цялата обществена реакция, днес имаме възможност да поправим тази грешка. Тази възможност зависи най-много от тези,които се противопоставяха на разумните аргументи досега, а именно управляващата коалиция\", заяви зам.-председателят на ПГ на БСП. \r\nБиляна ИВАНОВА", "date": "2019.02.25", "title": "ПГ на БСП приветства президентското вето върху ИК, но няма да се върне в пленарна зала"}
{"url": "http://www.focus-news.net/news/2019/02/25/2627821/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "Изненадващо тази сутрин в 04.00 часа почина собственикът на най-голямата българска Радиоверига и Агенция „Фокус“ Красимир Узунов. Той е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки“. През 1990 г. става известен с прякора „Поручика“, след като публикува коментар във вестник „Демокрация“, подписан като поручик Красимир Узунов. На 7 юни 2000 г. създава първата българска частна Информационна агенция „Фокус“. През 2004 г. създава Радио „Фокус“ – Сливен, с което слага началото на най-голямата българска радиоверига - „Фокус“, която в момента притежава 59 радиостанции, 15 регионални офиса и излъчва 12 самостоятелни програми. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. На 20 септември 2016 г. заедно с началника на отбраната генерал Константин Попов и бившия командващ на Военноморските сили адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. Удостоен е с редица награди. Как ще го запомнят кметът на Община Садово Димитър Здравков и военният историк Петър Ненков ще чуем в предаването  „Садово в сърцето на Тракия”  на  Радио „Фокус“-Пловдив .  \r\nНа 28 февруари се навършват 146 години от рождението на Константин Анастасов Малков, който е виден български учен-агроном и общественик, основоположник на земеделската наука в България. Още за живота и делото му ще научите в края на предаването. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Мария Русева.", "date": "2019.02.25", "title": "Акценти в предаването „Садово в сърцето на Тракия” на Радио „Фокус“-Пловдив"}
{"url": "http://www.focus-news.net/news/2019/02/25/2627819/valentin-debochichki-regionalen-istoricheski-muzey-kyustendil-krasimir-uzunov-imashe-nepresahvasht-izvor-na-idei-i-priyatelsko-otnoshenie-kam-vsichki.html", "text": "Красимир Узунов имаше непресъхващ извор на идеи и приятелско отношение към всички. Това каза пред  Радио „Фокус“ – Кюстендил  Валентин Дебочички, директор на Регионален исторически музей – Кюстендил. „Моите съболезнования от целия екип на Регионален исторически музей – Кюстендил към семейството, към стотиците приятели и към огромния екип на Радио и на Агенция „Фокус” за загубата на Красимир Узунов. Аз бях от хората, които имаха честта и голямото удоволствие на познават Красимир Узунов. Това, което остава в паметта ми, е удивлението от голямата му енергичност, от непресъхващия извор на идеи, от изключително приятелското отношение, способността му много близо да намира съмишленици”, посочи Валентин Дебочички. По думите му Красимир Узунов е положил огромни усилия за запазване на паметта за българските герои, за запазване и възстановяване на военните паметници извън пределите на България. Той е имал изключително отношение към културното наследство. \r\nВенцеслав ИЛЧЕВ", "date": "2019.02.25", "title": "Валентин Дебочички, Регионален исторически музей – Кюстендил: Красимир Узунов имаше непресъхващ извор на идеи и приятелско отношение към всички"}
{"url": "http://www.focus-news.net/news/2019/02/25/2627815/hristo-smolenov-shte-zapomnya-krasi-uzunov-kato-vesel-nepobedim-i-neslomim-po-duh-voin-na-balgariya.html", "text": "Ще запомня Краси Узунов като весел, непобедим и несломим по дух воин на България. Това каза за  Агенция „Фокус“  експертът по антитероризъм и общественик Христо Смоленов. „Веселостта му беше източник на такава енергия, с която той заразяваше своите съмишленици. Непобедимостта му идваше от много далеч, от преди векове и хилядолетия. Той носеше един от кодовете на българската национална жилавост. Този човек ми беше повече от побратим, той ми беше съюзник и аз съм се учил от него на реализъм в голямата битка. Той участва до края на живота си в тази битка и си отиде по един много специален начин, в нощта, когато българското знаме се развя на церемонията на Оскарите, от един истински патриот Димитър Маринов-актьора“, обясни Смоленов. \"Той си отиде в навечерието на една голяма битка, която ние продължаваме да водим, и в която той участва със създаденото от него. Агенция „Фокус“ и Радио „Фокус“ са оръжия на българското оцеляване и победоносно продължаване на тази многовековна държавна традиция, която имаме. Създадената от него медия е много повече от средство за масова информация, тя е средство за закаляване на народния дух и възцаряване на тази много малко известна истина за България, че като духа на падналите за нея е неотразима от нашата памет, че е нещо, за което ние работим дори, когато се шегуваме с безизходицата, когато се съобразяваме с процесите в международния живот, ние работим за тази прекрасна страна, която той толкова много обичаше“, посочи той.", "date": "2019.02.25", "title": "Христо Смоленов: Ще запомня Краси Узунов като весел, непобедим и несломим по дух воин на България"}
{"url": "http://www.focus-news.net/news/2019/02/25/2627809/a1-on-makedoniya-talat-dzhaferi-obyasni-zashto-e-otmeneno-zasedanieto-za-imuniteta-na-trayko-velyanovski.html", "text": "Председателят на Събранието Талат Джафери обясни, че заседанието, на което трябваше да се гласува за отнемането на имунитета на депутата от ВМРО-ДПМНЕ и бивш председател на законодателния орган Трайко Веляновски, е било отменено заради поведението на народните представители и най-вече на Мохамед Зекири от СДСМ, предава македонската електонна медия  A1 On . \r\nДжафери отрича, че е спасил Веляноски, като поясни, че след  вчерашните събития няма правни действия, т.е. остава имунитетът, а съдебната процедура продължава. \r\n„На всички е ясно, че Джафери е човек, който няма да ръководи парламента под диктат, а според Правилника. Всеки, който има дилема за процедурите, има подходящата възможност да провери. Докато аз съм председател, никой не може да узурпира или възпрепятства работата на Събранието“, заяви Джафери.  \r\nКомисията за мандатно-имунитетни въпроси не е представила проектозаключение и поради това в парламента не имало предмет за решение, каза Джафери. Никой няма право да обявява за виновен някой извън производството, защото това означава намеса в друга власт. \r\n„Не възнамерявам да се оправдавам чрез пресконференции, има архиви и документи“, допълни албанският политик.  \r\nЗа имунитета на Люпчо Димовски се казва, че сесията е прекъсната поради липса на кворум и изтичането на крайния срок за провеждането на сесията, подчерта Джафери. Тереза Герова", "date": "2019.02.25", "title": "A1 On (Македония): Талат Джафери обясни защо е отменено заседанието за имунитета на Трайко Веляновски"}
{"url": "http://www.focus-news.net/news/2019/02/25/2627824/rakovodstvoto-na-pp-abv-shte-dade-preskonferentsiya-na-26-fevruari.html", "text": "Ръководството на ПП АБВ ще даде пресконференция. Събитието ще се проведе на 26 февруари 2019 г. от 12.00 часа в централата на партията на улица „Врабча“ 23. Това съобщиха от пресцентъра на  ПП АБВ . Сред темите, които ще бъдат засегнати на пресконференцията, са: \r\n- АБВ - Младежи с национална инициатива за мир; \r\n- Изборният кодекс – спъва ли изборния процес президентското вето; \r\n- За опазването на българските традиции и добродетели или как европейската анкета в частта й „ТОЙ, ТЯ И... ДРУГО“ е в конфликт с тях;  \r\nВ пресконференцията ще участват председателят на ПП АБВ Румен Петков, зам.-председателят на ПП АБВ Любомира Ганчева и председателят на АБВ - Младежи Пламена Заячка.", "date": "2019.02.25", "title": "Ръководството на ПП АБВ ще даде пресконференция на 26 февруари"}
{"url": "http://www.focus-news.net/news/2019/02/25/2627823/veliko-tarnovo-86-godishna-obezdvizhena-zhena-e-postradala-pri-pozhar-v-doma-si.html", "text": "86-годишна обездвижена жена от село Лесичери е пострадала при пожар в дома си. Това съобщи за  Радио „Фокус“ – Велико Търново  говорителят на Областна дирекция на МВР – Велико Търново Марияна Христова. Сигнал за инцидента е получен в 13.25 часа. Огънят е унищожил около 30 кв. м разгъната площ на лятна кухня. Пострадалата е откарана във великотърновската болница. Причините за пожара са в процес на изясняване. На местопроизшествеието се извършва оглед. Започнато е досъдебно производство по случая.", "date": "2019.02.25", "title": "Велико Търново: 86-годишна обездвижена жена е пострадала при пожар в дома си"}
{"url": "http://www.focus-news.net/news/2019/02/25/2627822/georgi-slavov-kmet-na-yambol-krasimir-uzunov-ostavi-u-vsichki-nas-neizlichimiya-spomen-za-chovek-na-profesionalizma-chestta-i-pochtenostta.html", "text": "Красимир Узунов остави у всички нас неизличимия спомен за човек на професионализма, честта и почтеността. Това се посочва в  съболезнователен адрес от кмета на Ямбол Георги Славов .  \r\n„С дълбока скръб узнах тъжната вест за кончината големия професионалист и добър приятел Красимир Узунов. Разделихме се с един прекрасен човек, когото дълбоко уважавам като личност с висок обществен авторитет. Красимир Узунов безрезервно и с чест съхраняваше спомена за величието на Българските армия. Създадената от него Информационна агенция „Фокус\" се превърна в пример за медия, представяща винаги точна, бърза и обективна информация\", казва още кметът Славов. „Красимир Узунов остави у всички нас неизличимия спомен за човек на професионализма, честта и почтеността. Дълбок поклон пред светлата памет на Красимир Узунов\", се посочва още в съболезнователния адрес.", "date": "2019.02.25", "title": "Георги Славов, кмет на Ямбол: Красимир Узунов остави у всички нас неизличимия спомен за човек на професионализма, честта и почтеността"}
{"url": "http://www.focus-news.net/news/2019/02/25/2627828/dobrich-restavrator-se-e-nataknal-na-artefakt-pri-ukrepvane-na-kamenen-tron-v-darzhaven-kulturen-institut-dvoretsa.html", "text": "Ръководството на Държавен културен институт – Културен център (ДКИ-КЦ) – „Двореца“ в Балчик представи резултатите от дългогодишна реставраторска дейност, предаде кореспондент на  Радио „Фокус” – Варна . Реставраторът Николай Савов пристигнал от Канада, родом от Белия град, в продължение на 2 години е работил върху опазването и съхранението на множеството движими и недвижими културни ценности, принадлежащи на Културния център. Той разказа и показа пред какви предизвикателства е бил изправен, когато приема задачата по реставриране на многобройните питоси, разпръснати в комплекса. Художникът посочи какви способи е използвал, за да запази автентичните керамични кашпи, внасящи класа и стил в архитектурното многообразие на комплекса. Николай Савов обясни и какви сензационни разкрития е направил относно произхода на някои от архитектурните елементи. При реставрацията на каменен трон, намиращ се под вила „Тихото гнездо“ и в непосредствена близост до каменния кръст и езерото с лилиите, при обръщането на артефакта, за да бъде почистен, на дъното му е открит надписът: „Gemina, Udina, Italia“. Предстои надписът да се изследва, за да се разбере дали каменният трон е пренесен или е изработен в Балчик и майсторите, пристигнали от далечната средиземноморска страна, са оставили своя марка.  \r\nСпоред Николай Савово тронът е бил изработен от местен камък. Той е мек, на слоеве и е тежък. Добивал се е в каменни кариери, каквито има в землището на село Българево. Засега са налице само хипотези за надписа. Факт е, че повечето артефакти в „Двореца“ нямат установен точен произход. Над 200 са декоративните и архитектурни елементи в Културния център. Повечето от тях, по думите на директора му Жени Михайлова, са на възраст близо 100 години и досега не са били реставрирани.  \r\nЖулиета НИКОЛОВА", "date": "2019.02.25", "title": "Добрич: Реставратор се е натъкнал на артефакт при укрепване на каменен трон в Държавен културен институт „Двореца“"}
{"url": "http://www.focus-news.net/news/2019/02/25/2627810/yordan-yordanov-kmet-na-dobrich-krasimir-uzunov-beshe-ot-lichnostite-s-litse-kam-horata-kam-priyatelite-zashtoto-poznavashe-smisala-da-zhiveesh-predano-s-chest-i-dostoynstvo.html", "text": "„Прекланяме се пред живота и професионализма на Красимир Узунов, който бе приятел, колега и никога не се предаде. Той вярваше в истината и не се притесняваше да я отстоява, защото имаше харизмата и вярата за каузата България! Краси беше от личностите с лице към хората, към приятелите, защото познаваше смисъла да живееш предано с чест и достойнство\". Това се посочва в  съболезнователен адрес от кмета на Община град Добрич Йордан Йорданов . \r\n„Неговите въжделения могат да бъдат сравнени единствено с родолюбие и патриотизъм, с памет и непреходност. За всички, които имахме честта да го познаваме, ще останат завинаги живи неговата добронамереност, способността да създава истински приятелства, уважението и признателността да си син български. Той постигна и успя да докаже, че в живота ни има смисъл, тогава когато оставиш светла диря след себе си\", посочи Йорданов. „Той ще продължи да бъде пример за нас как се обича България, как се работи професионално и етично, как се градят достойнства! Сърцат и непоколебим, верен и истински, Краси Узунов ще живее винаги! Неговата кауза няма да бъде забравена за нас, за всички български синове и дъщери, които носят България в сърцето си! \r\nПоднасям искрени съболезнования на колегите, приятелите и семейството на Красимир Узунов! \r\nС почит и дълбок поклон!\", се казва още в съболезнователния адрес от кмета Йорданов.", "date": "2019.02.25", "title": "Йордан Йорданов, кмет на Добрич: Красимир Узунов беше от личностите с лице към хората, към приятелите, защото познаваше смисъла да живееш предано с чест и достойнство"}
{"url": "http://www.focus-news.net/news/2019/02/25/2627827/prezidentat-rumen-radev-uskoryavaneto-na-protsesa-na-evropeyska-integratsiya-na-republika-severna-makedoniya-shte-bade-pozitiven-znak-za-tseliya-region.html", "text": "Ускоряването на процеса на европейска интеграция на Република Северна Македония ще бъде позитивен знак за целия регион, затова очакваме бърз напредък в извършването на необходимите реформи и в процеса на изграждане на добросъседски отношения. Това заяви държавният глава Румен Радев на среща с министъра на външните работи на Република Северна Македония Никола Димитров на „Дондуков“ 2, съобщиха от  Прессекретариата на държавния глава . Румен Радев поздрави Никола Димитров с подписването на протокола за присъединяване на Северна Македония към НАТО и с ратификацията му от българското Народното събрание. \r\nСпоред президента пред двете държави предстои много работа – изграждане на нов модел на приятелство чрез укрепване на свързаността, изграждане на нови ГКПП, провеждане на бизнес форуми и насърчаване на контактите между компаниите от България и Северна Македония. Според Румен Радев, двете държави имат потенциал да достигнат в близко бъдеще стокообмен от 1 млрд. евро. Необходима е и по-лесна комуникация в европейски контекст и постигане на по-осезаем напредък за преодоляване на застоя в съвместната работа по изясняването на теми от общата ни история и възстановяването на войнишките паметници. \r\nПозитивната промяна в двустранните отношения с подписването на Договора за приятелство, добросъседство и сътрудничество между България и Северна Македония трябва да бъде затвърдена с изваждането на политиката и идеологемите от учебниците по история в западната ни съседка. Най-прекият и безпроблемен път на Северна Македония към постигането на пълноправно членство в ЕС е уважението на историческите факти. Президентът заяви, че хората от двете страни на границата са свързани от обща история от над 1000 години и политиците от двете държави трябва да положат усилия за преодоляване на изкуственото разделение от близкото минало. \"За България е особено важно издаването в Северна Македония на трудовете на българските възрожденски дейци и на писатели от по-новата ни история, да става в цялост и без изменение на текстовете на техните творби\", подчерта държавният глава. \r\n\"Развитието на добросъседски връзки с България е от интерес на Северна Македония\", посочи Никола Димитров. Той добави, че изграждането на истинско приятелството между двете държави е отговорност на политиците и от България, и от Северна Македония, а личностите и датите от общата ни история трябва да бъдат средство за още по-голямо сближаване.", "date": "2019.02.25", "title": "Президентът Румен Радев: Ускоряването на процеса на европейска интеграция на Република Северна Македония ще бъде позитивен знак за целия регион"}
{"url": "http://www.focus-news.net/news/2019/02/25/2627814/ministar-nikolina-angelkova-krasimir-uzunov-shte-ostavi-prazno-myasto-v-savremennata-balgarska-zhurnalistika.html", "text": "Красимир Узунов ще остави празно място в съвременната българска журналистика. Това се посочва в  съболезнователен адрес от министъра на туризма Николина Ангелкова . \r\n„В този изключително тежък момент изразявам своята съпричастност с Вашата огромна мъка! Голям патриот и радетел за просперитета на България и Балканите, вещ познавач на проблемите на националната сигурност и военната ни история, голям радетел на българщината, Красимир Узунов остава в спомените на съвременниците си като автор на богати на факти книги и вълнуващи публицистични текстове\", посочва министър Ангелкова. \r\n„Разделяме се с човек, който милееше за туризма и за утвърждаване имиджа на страната ни като търсена и конкурентна дестинация. \r\nВнезапно загубихме прекрасен човек, професионалист и приятел, създал първата частна информационна агенция у нас „Фокус“, както и едноименната национална радиоверига. Красимир Узунов ще остави празно място в съвременната българска журналистика. Поклон пред светлата му памет!\", се посочва в съболезнователен адрес от министър Ангелкова.", "date": "2019.02.25", "title": "Министър Николина Ангелкова: Красимир Узунов ще остави празно място в съвременната българска журналистика"}
{"url": "http://www.focus-news.net/news/2019/02/25/2627825/hristo-smolenov-zapochvam-da-rabotya-po-ideya-za-sazdavane-na-malak-no-izrazitelen-pametnik-na-krasimir-uzunov-pred-negovata-agentsiya-fokus.html", "text": "Започвам да работя по идея за създаване на малък, но изразителен паметник на Красимир Узунов пред неговата Агенция „Фокус“. Това каза за  Агенция „Фокус“  експертът по антитероризъм и общественик Христо Смоленов. „Краси Узунов е офицер на България, цял живот е бил Поручика и остана в този командирски строй, като един от хората, които ще ни дават личния си пример и които ще ни карат да се чувстваме също така непобедими, какъвто беше той през целия си живот“, обясни Смоленов. „Краси Узунов е личност, заради която си струва да стегнем редиците си като патриоти. Личност, за която си струва да спечелим още едно сражение и да му го посветим. Аз много ще се радвам пред неговата Агенция „Фокус“ да има малък, но изразителен паметник на Красимир Узунов и започвам да работя по тази идея още сега. Струва си, да се създаде и фондация, която да продължава изследователската и публицистичната работа на Красимир Узунов, защото той създаде за духа идните патриоти няколко забележителни ориентира“, коментира той и добави, че трудът му е достоен за честта и гордостта на българската военна интелигенция. \"Красимир Узунов е едно явление, което като че ли е извън времето, извън сегашното меркантилно време, извън условностите на политическата коректност. Красимир Узунов е победоносното пламъче в нашата патриотична мисъл и дело за България. Вечна му памет! Мир на праха му! Свобода на духа му! Този човек тепърва ще ни е нужен като побратим по дух\", каза още Христо Смоленов.", "date": "2019.02.25", "title": "Христо Смоленов: Започвам да работя по идея за създаване на малък, но изразителен паметник на Красимир Узунов пред неговата Агенция „Фокус“"}
{"url": "http://www.focus-news.net/news/2019/02/25/2627830/burgas-chitalishtata-v-grada-shte-razdadat-7-000-martenitsi-za-zdrave-i-blagodenstvie-v-bolnichnite-zavedeniya.html", "text": "Читалищната общност в Бургас ще раздаде 7 000 мартеници за здраве и благоденствие в болничните заведения. Това съобщиха от пресцентъра на  Община Бургас . Инициативата ще продължи през цялата седмица. На 1 март авторите на идеята ще зарадват жителите на Бургас с хубавия български празник. Тогава Баба Марта ще закичи с червено-бели конци хората по главните улици в морския град. Като символ на идващата пролет ще бъде украсено едно от дърветата пред сградата на Община Бургас.", "date": "2019.02.25", "title": "Бургас: Читалищата в града ще раздадат 7 000 мартеници за здраве и благоденствие в болничните заведения"}
{"url": "http://www.focus-news.net/news/2019/02/25/2627832/yambol-balkanski-bazar-na-zanayatchii-i-gurme-kukerlandiya-shte-badat-razpolozheni-na-ploshtad-osvobozhdenie-za-20-oto-izdanie-na-mezhdunarodniya-maskaraden-festival-kukerlandiya.html", "text": "Пъстър Балкански базар, зона „Гурме Кукерландия“ и трета сцена на открито оформят нова гореща точка на фестивала в Ямбол, който ще започне на 28 февруари. Това съобщиха от пресцентъра на  Община Ямбол . Мястото е площад „Освобождение“ около емблематичната за града сграда на Безистена. \r\nЗанаятчии от Албания, Словения, Македония, Босна и Херцеговина, от Черна гора, Сърбия и Украйна са сред новите атракции в 20-ото издание на Международния маскараден фестивал „Кукерландия“. Гостите представят традиционни занаяти като грънчарство, резба, бижутерия, изделия от кована мед, плетиво, като на място може да се види и част от процеса им на изработване. Балканският привкус е допълнителен акцент към традиционния базар на сувенири, ръчно изработени изделия, скарите и зоните за вино, които неизменно съпътстват събитието. \r\nБезплатни дегустации на традиционни и експериментални ястия ще бъдат част от изкушенията на „Гурме Кукерландия“. Провокацията идва от възпитаниците на ямболската Професионална гимназия по хранителни технологии и туризъм. Поне 10 вариации на тема „баница“ са вписани в „менюто“ на кулинарната зона. Освен широко познатите вкусове, гостите на фестивала могат да опитат традиционната българска баница с пълнеж от кайма, булгур, локум, тахан халва и др. \r\nПразничната атмосфера около петвековната сграда на Безистена се допълва от обособената Трета сцена на фестивала, на която ще се представят фолклорни състави и самодейни клубове от Ямбол, както и гостуващите чуждестранни групи. \r\nАтракциите на пл. „Освобождение“ са обединени под общото название „Празник без граници“ и могат да бъдат видени в дата кулминационни дни на фестивала – 2 и 3 март, от 10.00 до 16.00 часа. \r\nПовече новини и подробна информация за събитията от програмата на ХХ Международен маскараден фестивал „Кукерландия“ – Ямбол `2019 са достъпни на сайта на Община Ямбол  , на туристическия портал: www.tourism-yambol.com, както и във Фейсбук страниците на Община Ямбол и на фестивала.", "date": "2019.02.25", "title": "Ямбол: Балкански базар на занаятчии и „Гурме Кукерландия“ ще бъдат разположени на площад „Освобождение“ за 20-ото издание на Международния маскараден фестивал „Кукерландия“"}
{"url": "http://www.focus-news.net/news/2019/02/25/2627834/donald-tusk-es-go-ochakva-haotichen-brekzit-ili-pregovorite-tryabva-da-badat-prodalzheni-tereza-mey-schita-che-shte-ubedi-deputatite-za-organizirano-izlizane-bez-otsrochka.html", "text": "Европейският съюз го очаква хаотично излизане на Великобритания или продължаване на срока за Брекзит, но британският премиер Тереза Мей се надява да избегне отсрочка, заяви председателят на Европейския съвет Доналд Туск след края на срещата си с Мей, предава  ТАСС . \r\n„Обсъдихме редица юридически въпроси, включително възможността за отсрочка. Считам, че ЕС го очаква хаотичен Брекзит, или ще трябва преговорите да бъдат продължени, защото в Палатата на общините (британския парламент) няма единство. Изложих това пред госпожа Мей, но тя, очевидно, продължава да счита, че ще успее да убеди депутатите без отсрочки“, заяви Туск. „Какъвто и сценарий да се развие, 27-те страни-членки на ЕС ще запазят пълно единство“. \r\nПредседателят на Европейската комисия Жан-Клод Юнкер, на свой ред, съобщи, че през последните дни е провел три срещи с Мей, на които е „постигнат добър напредък“. \r\nКакто припомня руската агенция, Брекзит е планиран за 29 март, след което, според плана, трябва да настъпи преходен период, който ще продължи до края на 2020 година. Ако Лондон и Брюксел не успеят да се договорят за условията на процеса и да получат одобрение на сделката от британския парламент, не е изключена възможността за Брекзит без сделка. Подобен вариант на развитие на ситуацията предвижда едновременно прекратяване на членството в митническия съюз на ЕС и единния европейски пазар с въвеждане на мита върху британските стоки, които се продават на европейския пазар. \r\nПревод и редакция:", "date": "2019.02.25", "title": "Доналд Туск: ЕС го очаква хаотичен Брекзит, или преговорите трябва да бъдат продължени, Тереза Мей счита, че ще убеди депутатите за организирано излизане без отсрочка"}
{"url": "http://www.focus-news.net/news/2019/02/25/2627829/politico-papata-obeshta-da-spre-prikrivaniyata-na-izvarsheni-zloupotrebi-s-detsa-ot-katolicheskiya-klir.html", "text": "Папа Франциск, в края на срещата на върха на католическия клир за предотвратяване на сексуалните посегателства срещу деца от свещеници от Римо-католическата цъква в неделя, да предприеме решителни действия срещу всеки, обвинен в злоупотреба и да не прикрива тези обвинения, пише  европейската редакция на Politico . \r\n„Ако в църквата се появи дори един случай на злоупотреба - който вече сам по себе си представлява жестокост – към него ще се отнесем с най-голяма сериозност“, заяви папата, като добави, че „църквата няма да пожали усилия и ще направи всичко необгодимо, за да се изправи пред съда всеки, който е извършил такива престъпления“. \r\n„Църквата никога няма да иска да прикрие, или да не се отнесе сериозно към такъв случай“. \r\nСрещата на върха беше първа в историята на църквата и събра около 190 епископи и висши религиозни фигури във Ватикана в резултат на международни скандали със сексуално насилие, включващи членове на духовенството, които опетниха имиджа на католическата църква и нейния морален авторитет. Съвсем наскоро Теодор Маккарик в САЩ стана първият кардинал, който беше премахнат заради сексуално насилие. \r\nСрещата на върха също така позволи на пет жертви на сексуално насилие да споделят своя опит. \r\nПапата обеща, че насоките, използвани от националните епископски конференции за предотвратяване на злоупотреби и наказване на извършителите, ще бъдат преразгледани и засилени. \r\nТой добави, че независимо, че въпросът за злоупотребата с деца е „универсален“ проблем, „ние трябва да сме ясни, че макари и той да засяга сериозно нашето общество, като цяло, това зло не е по-малко чудовищно, когато се случва в църквата“. \r\nПревод и редакция:", "date": "2019.02.25", "title": "Politico: Папата обеща да спре прикриванията на извършени злоупотреби с деца от католическия клир"}
{"url": "http://www.focus-news.net/news/2019/02/25/2627833/pernik-narodniyat-predstavitel-d-r-aleksandar-aleksandrov-se-sreshtna-s-zhiteli-na-obshtina-breznik.html", "text": "Народният представител д-р Александър Александров разговаря с жители на община Брезник в рамките на регулярния си приемен ден. Това съобщиха от пресцентъра на  ПП ГЕРБ . Въпросите, по които той бе потърсен за съдействие, бяха основно от социален и битов характер. Част от посетилите приемната граждани поговориха с депутата по актуални политически и обществени теми в страната и региона. \r\nКметът на село Бегуновци потърси съдействие от народния представител от политическа партия ГЕРБ за ограничаване на преднамерени  вандалски прояви в центъра на населеното място и нарушаване на обществения ред. От своя страна депутатът пое ангажимент да проведе разговор с компетентните органи, да бъдат поставени камери за видеонаблюдение, и проблемът ще бъде отстранен във възможно най-кратки срокове. \r\nМестна жителка разговаря с народния представител, който е член на парламентарната комисия по здравеопазването, по въпроси, свързани със процедурата и сроковете за влизане в сила на решенията на ТЕЛК. Д-р Александров отбеляза, че борбата с фалшивите ТЕЛК-ове е залегнала в коалиционното споразумение на ГЕРБ и Обединени патриоти, като се търси решение на проблема с изграждане на механизъм за вътрешен контрол на системата. \r\nТой припомни, че през последните дни е била реализирана акция, свързана с фалшивите ТЕЛК-ове. Народният представител отбеляза, че има райони, където повече от 50% от населението е с ТЕЛК, а около 700 хил. българи са регистрирани в системата. \r\n„Ще продължа да правя изнесени приемни на територията на цялата област Перник, за да чуя проблемите на местните хора и все повече от тях да намерят реални решени”, каза още депутатът д-р Александър Александров.", "date": "2019.02.25", "title": "Перник: Народният представител д-р Александър Александров се срещна с жители на община Брезник"}
{"url": "http://www.focus-news.net/news/2019/02/25/2627820/krum-zarkov-bsp-gerb-ne-sa-si-vzeli-pouka-i-gotvyat-poredniya-parlamentaren-tsirk-nyama-da-uchastvame.html", "text": "Само преди около час на пресконференция чухме, че ГЕРБ не само, че не са си взели поука за това какво се случи през последната седмица в парламента. А и готвят поредния парламентарен цирк, при който да жонглират с ветото, да избират от него това, което им харесва и това, което не им харесва. Това каза на пресконференция зам.-председателят на ПГ на БСП Крум Зарков, предаде репортер на  Агенция \"Фокус\" . \"Ние няма да участваме в този цирк\", обяви той. \"Имаме ясно решение на НС, което гласи, че ще се върнем в парламента при отмяна на скандалните изменения в изборния закон\", посочи Крум Зарков. \"Ветото дава възможност за такава отмяна. В ръцете на управляващото мнозинство е да я направят. Това са нашите непроменени условия към този момент\", каза още той. \r\nБиляна ИВАНОВА", "date": "2019.02.25", "title": "Крум Зарков, БСП: ГЕРБ не са си взели поука и готвят поредния парламентарен цирк - няма да участваме"}
{"url": "http://www.focus-news.net/news/2019/02/25/2627826/katya-nikolova-dalgogodishen-redaktor-v-radio-fokus-burgas-v-nashite-reditsi-tsareshe-distsiplina-zashtoto-samiyat-krasimir-uzunov-be-distsipliniran-chovek-i-ni-davashe-takav-primer.html", "text": "В нашите редици цареше дисциплина, защото самият Красимир Узунов бе дисциплиниран човек и ни даваше такъв пример. Това каза за  Радио „Фокус“ – Бургас  Катя Николова, бивш дългогодишен редактор в бургаската медия. „Ще го запомня като стойностен, умен човек, който обичаше родината си, беше запленен от историята, гордееше се с нея. Изключително ерудиран, отговорен и не на последно място – честен човек. Такива хора все по-рядко се срещат в днешния ден. Много организиран – такъв, какъвто трябва да бъде ръководителят на една голяма информационна агенция, каквато е „Фокус“, отбеляза тя. „Искам да изкажа съболезнование към неговите близки, роднини и към всички, работещи в агенцията, защото той наистина ще липсва“, посочи Катя Николова. \r\nМария ПОПЧЕВА", "date": "2019.02.25", "title": "Катя Николова, дългогодишен редактор в Радио „Фокус“ – Бургас: В нашите редици цареше дисциплина, защото самият Красимир Узунов бе дисциплиниран човек и ни даваше такъв пример"}
{"url": "http://www.focus-news.net/news/2019/02/25/2627831/tsvetlin-yovchev-v-litseto-na-krasimir-uzunov-balgariya-zagubi-edin-golyam-patriot-a-tezi-koito-go-poznavahme-dobar-chovek-i-priyatel.html", "text": "В лицето на Красимир Узунов България загуби един голям патриот, а тези които го познавахме – добър човек и приятел. Това каза за  Агенция „Фокус“  Цветлин Йовчев, бивш министър на вътрешните работи в кабинета на Пламен Орешарски. „България загуби един голям патриот. Всички, които го познавахме изгубихме един добър човек и приятел. Само мога да изразя най-дълбоки, искрени съболезнования към неговите близки“, посочи той. „Аз от доста време го познавах, и бих казал, че имахме приятелски отношения, които нямаха нищо общо с деловата част и бизнеса. Наистина това, което научих днес ме потресе дълбоко“, коментира Йовчев.", "date": "2019.02.25", "title": "Цветлин Йовчев: В лицето на Красимир Узунов България загуби един голям патриот, а тези които го познавахме – добър човек и приятел"}
{"url": "http://www.focus-news.net/news/2019/02/25/2627836/hristo-grigorov-bchk-minalata-godina-balgarskiyat-cherven-krast-chestva-svoyata-140-godishnina-140-godini-v-polza-na-obshtestvoto-i-na-darzhavnite-institutsii.html", "text": "Миналата година Българският червен кръст чества своята 140-годишнина, 140 години в полза на обществото и в полза на държавните институции. Това каза Христо Григоров, председател на Българския червен кръст (БЧК), по време на годишно отчетно-областно събрание на Български червен кръст – Бургас, предаде репортер на  Радио „Фокус“ – Бургас . „Всички заедно успяхме да изградим, стъпили върху основата на нашите предци, една къща на доброто, в която всеки един, който има нужда, може да намери една протегната ръка, съпричастност и помощ“, добави Григоров. По думите му в момента се провеждат годишно отчетните събрания на структурите на БЧК, които след около месец ще приключат в цялата страна и тогава националното годишно отчетно събрание ще отчете пред българския народ свършената работа.  \r\n„Това, което сме направили, е действително огромно. Това са 120 проекта с национално значение, проекти, насочени към двата най-уязвими сектора в българското общество – нашите деца и възрастните хора“, посочи още Христо Григоров. Той допълни, че бургаската организация е една от най-силните структури на БЧК, не само защото оказва голяма помощ, а и защото хората, които работят там са с големи сърца. Той добави, че и младежката организация в Бургас е изключително силна. „Децата намират в БЧК една алтернатива на всичко негативно, което ни заобикаля. Ние сме един основен партньор на хората в нужда, както и основен партньор на държавата, не само в бедствията, където сме едни от първите, които отиват и помагат, но и в абсолютно всичко“, заяви председателят на Българския червен кръст. \r\n„Бил съм свидетел на много ситуации, в които Български червен кръст и област Бургас сме били рамо до рамо“, отбеляза областният управител на Бургас Вълчо Чолаков по време на отчетното събрание. „Една от тези ситуации е зимната стихия на пътя Бургас – Карнобат – Айтос и още много други ситуации, в които бързата реакция и помощ от страна на Български червен кръст са били винаги налице. Хората си знаят работата, но не мисля, че това е работа по задължение, а работа по призвание“, добави Чолаков. По думите му тази вид дейност може да се извършва само от хора с наистина големи сърца, които засилват желанието в хората да бъдат доброволци. \r\nМария КУРТЕВА", "date": "2019.02.25", "title": "Христо Григоров, БЧК: Миналата година Българският червен кръст чества своята 140-годишнина, 140 години в полза на обществото и на държавните институции"}
{"url": "http://www.focus-news.net/news/2019/02/25/2627837/ruse-nad-15-grazhdani-posetiha-priemnata-na-narodnite-predstaviteli-ot-gerb.html", "text": "Над 15 граждани на град Русе и Русенска област посетиха днес приемната на народните представители от ГЕРБ в 19-и МИР – Русе Пламен Нунев, Светлана Ангелова и Андриан Райков. Тя се проведе в централния офис на партията, находящ се в търговски комплекс „Родина“ на ул „Чипровци” № 2. Това съобщиха от пресцентъра на  ПП ГЕРБ .  \r\nМного от участвалите в приемната поставиха въпроси от местно значение, свързани с благоустрояване на определени квартали, ремонт на улици, околоблокови пространства, осветление и пр. Част от тях бяха информирани с помощта на общински съветници от ГЕРБ за плановете на Община Русе за строително – ремонтни дейности в съответните райони, както и бяха направени пояснения във връзка със сроковете за изпълнение на строителство на обекти. \r\nГраждани потърсиха съдействие за разрешаване на техни социални и битови проблеми. \r\nГ-жа Ангелова се ангажира с помощ при решаването на поставени въпроси във връзка с настъпили трайни физически увреждания, водещи до нетрудоспособност, работата на ТЕЛК и пр. Русенец получи информация относно решаване на въпрос при недостигащ стаж на пенсия. \r\nОпазването на пчелните семейства и лични въпроси бяха поставени пред г-н Райков. \r\nПриемните на народните представители в областта се провеждат всеки понеделник, като срещите с граждани се случват дори те да не са обявени официално.", "date": "2019.02.25", "title": "Русе: Над 15 граждани посетиха приемната на народните представители от ГЕРБ"}
{"url": "http://www.focus-news.net/news/2019/02/25/2627840/spetsializiranata-prokuratura-privleche-kato-obvinyaemi-chetirima-dushi-za-uchastie-v-grupa-za-trafik-na-migranti-ot-turtsiya.html", "text": "Специализираната прокуратура повдигна обвинения на четири лица за участие в организирана престъпна група за трафик на мигранти през страната от Турция към Сърбия. Това съобщиха от пресцентъра на  Апелативна специализирана прокуратура . Те са задържани на 24 февруари 2019 г. в София при операция на ГДБОП и Специализираната прокуратура. \r\nСпоред събраните до момента доказателства групата е действала епизодично от февруари 2015 г. Нейн ръководител е бил афганистански гражданин, законно пребиваващ в страната, на когото е било отказано убежище на чужденец. При операцията по неутрализиране на групата той е задържан в център за мигранти в столицата, където е живеел. Всички участници в групата са българи. \r\nГрупата организирала превеждането на мигранти от Турция през „зелена“ граница, транспортирането им с различни автомобили през страната и прекарването им през българо-сръбскта граница (отново с автомобили). \r\nРазследващите уточняват размера на реализираните от групата сериозни печалби от предстъпната й дейност. Събрани са множество доказателства за дейността на групата, в т.ч. събрани със СРС. Те се подкрепят и от показанията на голям брой свидетели. \r\nДнес Специализираната прокуратуера внесе в Специализиврания наказателен съд искане за налагане на мярка за неотклонение „Задържане под стража“ на двама от обвинените, в т.ч. на ръководителя на групата. На двама от участниците са наложени парични гаранции.", "date": "2019.02.25", "title": "Специализираната прокуратура привлече като обвиняеми четирима души за участие в група за трафик на мигранти от Турция"}
{"url": "http://www.focus-news.net/news/2019/02/25/2627843/komisar-mariya-gabriel-pred-svetovniya-mobilen-kongres-visokoskorostnite-5g-mrezhi-sa-ot-strategicheska-vazhnost-za-tsifrovata-ikonomika-i-obshtestvo.html", "text": "По време на най-голямото в света събитие, посветено на мобилната индустрия, българският еврокомисар по цифровата икономика и общество Мария Габриел заяви пред представителите на водещите компании от сектора европейския ангажимент за развитието на 5G технологията в полза на гражданите и бизнеса, съобщава  Представителство на ЕК в България .  \r\n„Нито Европейската комисия, нито правителствата на държавите членки могат сами да направят от цифровата трансформация  история на успеха. Можем да го постигнем само ако работим заедно, заставайки зад нашите принципи и ценности. Високоскоростните 5G мрежи, интернет на нещата, изкуственият интелект, големите данни са част от бъдещето на нашите индустрии\", заяви Мария Габриел.  \r\nКомисарят подчерта, че до момента от 30 законодателни предложения, свързани с изграждането на единния цифров пазар, 28 вече са приети, а по оставащите две има политическо съгласие. Едно от ключовите постижения е Кодексът за електронните съобщения, който е най-важната предпоставка за внедряване на5G в Европа. Освен законодателството, с чрез публично-частното партньорство за 5G са мобилизирани досега около 4 милиарда евро.   \r\n\"Европейската визия предполага всички компании, които правят бизнес в ЕС, да се възползват от добрите условия, но и също така да покриват стандартите и изискванията. 5G стандартите трябва да гарантират сигурност при ползването на услугите, които предлагат.  5G инфраструктурата ще създаде ново ниво на свързаност в цялата цифрова икономика. Това ще доведе до значими положителни промени в области като транспорта, енергетиката и здравеопазването, но и ще промени начина, по който работят сигурността и отбраната. Осигуряването на тези критични инфраструктури е в основата на националната сигурност, защитата на правителствата, икономическия растеж  и просперитет\", заяви българският еврокомисар.   \r\nТя наблегна още, че сигурността на 5G технологиите трябва да бъде гарантирана, за да може да се развива и Европа да се превърне в лидер в тази област и в изкуствения интелект. Целта е до 2020 свързаните с изкуствения интелект инвестиции да достигнат 20 милиарда евро. Изкуственият интелект намира все по-голямо приложение не само в бизнеса, но и в ежедневието на гражданите, като се изчислява до 2025 г. икономическото въздействие да достигне между 6,5 и 12 трилиона евро годишно.   \r\n\"5G  и изкуствения интелект са печеливша комбинация за оформянето на нашето цифрово бъдеще. Нуждаем се от съвместни действия на всички нива – институции, държави членки и индустрия, за да постигнем амбициозните си цели. Само така цифровата трансформация ще се превърне във възможност за целия континент и ще гарантира лидерската роля на Европа в цифровата сфера\", заяви българският еврокомисар по цифровата икономика и общество Мария Габриел.  \r\nОтдел \"Преса и медии\"  \r\nПредставителство на ЕК в България", "date": "2019.02.25", "title": "Комисар Мария Габриел пред Световния мобилен конгрес: Високоскоростните  5G мрежи са от стратегическа важност за цифровата икономика и общество"}
{"url": "http://www.focus-news.net/news/2019/02/25/2627842/kyustendil-mgerb-organizirat-blagotvoritelen-bazar-za-knigi-v-pomosht-na-toni-kostov.html", "text": "Младежката организация на ГЕРБ – Кюстендил организира благотворителен базар за книги, който ще се проведе в подкрепа на Тони Костов – 20-годишно момче, страдащо от остра лимфобластна левкемия. Това съобщиха от пресцентъра на  ПП ГЕРБ . \r\nТони е родом от град Кюстендил, в момента е студент втори курс в Софийски университет, специалност „Компютърни науки“. За лечението на младото момче са необходими приблизително 555 000 лв., включващи два курса химиотерапия, търсене на донор, трансплантация и болничен престой. „Сумата е непосилна за семейството на Тони, а левкемията не е присъда, ако заедно обединим усилия!“, апелират младите хора от ГЕРБ.  \r\nБлаготворителният базар ще премине под мотото: „Да бъдем по-добри! Купи книга – дари надежда!“ Желаещите да се включат и помогнат могат да го направят на 16 март 2019 г. на пл. „Велбъжд“ от 11.00 часа, когато ще се проведе базарът.  \r\nОт Младежи ГЕРБ – Кюстендил поясняват, че всеки, който желае, може да дари и неограничен брой книги. Литературните произведения ще се събират до 13 март 2019 г., всеки делничен ден, в офиса на политическата сила в областния център на бул. „България“ 25.  \r\n„Може да се включите в благотворителната кауза за Тони като дарите книга за продажба или закупите такава от търга. Средствата от реализираните продажби ще се събират в запечатана за тази цел кутия и ще бъдат преведени по дарителската сметка на Тони Костов“, казаха още организаторите.  \r\nДруги начини, чрез които може да се помогне: \r\nДарителска сметка: IBAN BG25 SOMB 9130 1066 1562 01, BIC SOMBBGSF, Общинска Банка, титуляр: Тони Тончев Костов. PayPal: anatoli.kostov@gmail.com", "date": "2019.02.25", "title": "Кюстендил: МГЕРБ организират благотворителен базар за книги в помощ на Тони Костов"}
{"url": "http://www.focus-news.net/news/2019/02/25/2627845/pazardzhik-dvama-mazhe-i-edna-zhena-sa-postradalite-pri-katastrofata-na-patya-mezhdu-selata-lozen-i-zvanichevo.html", "text": "Двама мъже и една жена са пострадалите при катастрофата, станала снощи на пътя между селата Лозен и Звъничево, съобщи за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Той уточни, че единият от тях е 40-годишен мъж от село Лозен, който е загубил управление над автомобила и въпреки правия участък и добрата видимост e навлязъл в лентата за насрещно движение. Там последвал удар в кола, управлявана от 40-годишна жена от Ямбол. В резултат на челния удар са пострадали двамата шофьори, както и возещата се в единия от автомобилите 43-годишна жена от село Устина, община Родопи, област Пловдив. Те са транспортирани и настанени за лечение в МБАЛ-Пазарджик. Алкохолните проби на водачите са отрицателни, на мястото е извършен оглед, образувано е дознание. \r\nВаня НИКОЛОВА", "date": "2019.02.25", "title": "Пазарджик: Двама мъже и една жена са пострадалите при катастрофата на пътя между селата Лозен и Звъничево"}
{"url": "http://www.focus-news.net/news/2019/02/25/2627835/konstantin-kunchev-sadiya-zakonoproektat-na-ombudsmana-maya-manolova-dava-vazmozhnost-na-sada-da-zashtiti-potrebitelite-na-bankovi-i-nebankovi-finansovi-uslugi.html", "text": "Това, което предлага проектът на омбудсмана Мая Манолова касае правомощията на съда да влезе като ефективен участник в този процес и да даде гаранция на потребителите, получили пари от банкови и други финансови институции, че тези условия, които са неравноправни, изцяло в тяхна вреда, няма да ги обвързва. Това каза Константин Кунчев, съдия в Софийския районен съд, по време на брифинг във ведомството на омбудсмана Мая Манолова, в която бе обсъждана темата за „Защита от неравноправни клаузи и свръхправомощия на банките“, предаде репортер на  Агенция „Фокус” . „В тези клаузи, които се основават на тази вероятно неравноправност, съдът отказва да издава заповед за изпълнение. Изобщо ще бъде отказана на тези кредитори, за тези вземания да получават съдебна защита“, заяви съдя Константин Кунчев. \r\n„Случаят, при който само защото сте закъснели с 3 дни да върнете кредита си, започва да се начислява такса за неизпълнение, която е в размер на рамките на кредита, който сте получил. Така небанковата финансова институция получава два пъти повече от това, което е дала изобщо. Тази финансова институция по този начин получава една чиста печалба, за нещо, за което не й се следва по закон“, посочи Кунчев. \r\nПо думите му този законопроект ще пресече възможността банката чрез съда да получи тези пари, които не й се полагат по закон. „Няма друг начин без съд, заповедно или исково те да пристъпят към принудително изпълнение. Ако хората не са разбрали, че са били уведомени, те трябва да защитават правата си. Този законопроект дава тази възможност. В първият момент, в който разберат, че има документ, който може да бъде основание за принудително изпълнение те да възразят и да предотвратят по-нататъшните действия“, изтъкна още съдията. Той посочи, че докато не се стабилизира това за потребителя, съдът ще дава крайната гаранция на тези права.  \r\nИрина ИВАНОВА", "date": "2019.02.25", "title": "Константин Кунчев, съдия: Законопроектът на омбудсмана Мая Манолова дава възможност на съда да защити потребителите на банкови и небанкови финансови услуги"}
{"url": "http://www.focus-news.net/news/2019/02/25/2627846/donald-tusk-udalzhavaneto-na-krayniya-srok-za-brekzit-shte-bade-ratsionalno-reshenie.html", "text": "Председателят на Европейския съвет Доналд Туск определи като „рационално решение“ предложението за удължаване на крайния срок за излизането на Великобритания от структурите на Общността, предава  AFP . \r\n„Вярвам, че в ситуацията, в която сме, удължаването ще бъде рационално решение“, подчерта полският политик на пресконференция след края на срещата на върха между ЕС и арабските държави, в рамките на която проведе среща с министър-председателя на Обединеното кралство Тереза Мей. Тереза Герова", "date": "2019.02.25", "title": "Доналд Туск: Удължаването на крайния срок за Брекзит ще бъде рационално решение"}
{"url": "http://www.focus-news.net/news/2019/02/25/2627841/ministar-nikolina-angelkova-posmartno-shte-nagradim-krasimir-uzunov-s-nay-visokoto-otlichie-na-ministerstvo-na-turizma.html", "text": "Посмъртно ще наградим Красимир Узунов с най-високото отличие на Министерство на туризма. Това каза за  Агенция „Фокус“  министърът на туризма Николина Ангелкова. „Загубата е изключително тежка и внезапна. Болката е голяма, защото Краси Узунов беше на първо място страхотен приятел и човек, който винаги се ангажираше както с проблемите на България, така и с хубавите неща“, обясни тя. Относно сектор „Туризъм“, министърът уточни, че Узунов се е старал да направи  България прекрасно място за живеене. „Изключително голям патриот, с голямо сърце. Дълбоко съм покрусена от тази загуба. С него освен, че без време си отиде голям професионалист, си отива и един много добър приятел“, заяви Ангелкова.  \r\n„Посмъртно ще наградим г-н Красимир Узунов с плакета на Министерство на туризма, който е най-високото отличие на институцията, за съвместната ни работа и за всичко, което е направил, за да подпомогне изграждането на България като предпочитана туристическа дестинация“, съобщи министърът на туризма. \r\nМариела РУСЕВА", "date": "2019.02.25", "title": "Министър Николина Ангелкова: Посмъртно ще наградим Красимир Узунов с най-високото отличие на Министерство на туризма"}
{"url": "http://www.focus-news.net/news/2019/02/25/2627851/sport-balgariya-sarbiya-gartsiya-i-rumaniya-podgotviha-memorandum-za-razbiratelstvo-za-mondial-2030-i-evro-2028.html", "text": "На работна среща в Националната футболна база „Бояна“, спортните министри и ръководителите на футболните федерации на България, Румъния, Гърция и Сърбия изработиха текст за Меморандум на разбирателство, с който да се официализира учредяването на организационен комитет за подготовка на съвместна кандидатура за Световното първенство през 2030 година и Европейското през 2028-а. \r\nОчаква се през април т.г. документът да бъде подписан официално.", "date": "2019.02.25", "title": "Спорт: България, Сърбия, Гърция и Румъния подготвиха Меморандум за разбирателство за Мондиал 2030 и Евро 2028"}
{"url": "http://www.focus-news.net/news/2019/02/25/2627838/georgi-svilenski-bsp-yasno-prolichava-zhelanieto-na-gerb-za-manipulirane-na-izborniya-protses-strah-gi-e-ot-chestni-izbori.html", "text": "От действията на ГЕРБ през последните седмици ясно проличава желанието им за манипулиране на изборния процес. Това каза на пресконференция зам.-председателят на ПГ на БСП Георги Свиленски, предаде репортер на  Агенция \"Фокус\" . \"Нещата, които иска БСП са ясни и точни. Искаме машинно гласуване. Има ли някой съмнения, че чрез машинното гласуване ще се спре фалшификацията на изборите\", заяви той. \"Казват в Европа няма такива неща. В Европа не се купуват избори, в Европа няма ГЕРБ. Там се провеждат честни избори и хората ги правят с бюлетини. В България това не се случва така\", коментира Георги Свиленски. \"ГЕРБ и днес показват, че те не искат честни избори, че ги е страх. Искат да манипулират изборите по техен си начин\", заяви той.  \r\nВ отговор на въпрос как ще коментира думите на премиера Бойко Борисов, че президентът Румен Радев е недвусмислено свързан с БСП, Крум Зарков посочи: \"Президентът Радев е недвусмислено свързан с държавността и Конституцията, и го показва всеки ден\". Попитан, ако се върнат в парламента и участват в дискусията, няма ли шанс, част от предложенията на БСП в Изборния кодекс ще бъдат приети, той коментира: \"В коя дискусия да участваме? Трябва да се произнесе парламентарното мнозинство по закона, върнат за ново обсъждане. Ветото на президента може да бъде преодоляно, ако има 121 гласа \"за\" закона. Ние сме \"против\" него\". \"Един път завинаги управляващите трябва да решат какво искат да правят. Вече няма време, достатъчно игрички. Когато стане ясно какво искат да направят и ако бъдат изпълнени условията на Националния ни съвет, тогава вече може да се говори\", каза още Крум Зарков. \r\nБиляна ИВАНОВА", "date": "2019.02.25", "title": "Георги Свиленски, БСП: Ясно проличава желанието на ГЕРБ за манипулиране на изборния процес, страх ги е от честни избори"}
{"url": "http://www.focus-news.net/news/2019/02/25/2627839/korneliya-ninova-bsp-krasimir-uzunov-e-istinski-rodolyubets-shte-bade-sred-nas-s-napisanoto-sazdadenoto-i-izgovorenoto-za-balgariya-i-balgarshtinata.html", "text": "Красимир Узунов е истински български родолюбец, не просто журналист. Умишлено не използвам беше, защото и сега е сред нас и ще бъде с това, което остави, написа, създаде и изговори за България и българщинатa. Това каза за  Агенция \"Фокус\"  лидерът на БСП Корнелия Нинова. \"Нека почива в мир, а ние да пазим оставеното от него наследство\", заяви тя. \r\nБиляна ИВАНОВА", "date": "2019.02.25", "title": "Корнелия Нинова, БСП: Красимир Узунов е истински родолюбец, ще бъде сред нас с написаното, създаденото и изговореното за България и българщината"}
{"url": "http://www.focus-news.net/news/2019/02/25/2627848/konstantin-kunchev-sadiya-v-srs-sadat-e-tozi-posleden-zashtitnik-na-pravata-na-potrebitelya-koyto-v-krayna-smetka-shte-mu-dade-zashtitata-koyato-toy-ne-mozhe-da-razbere-che-se-nuzhdae-ot-neya.html", "text": "Съдът е този последен защитник на правата на потребителя, който в крайна сметка ще му даде защитата, която той не може да разбере, че се нуждае от нея. Това каза Константин Кунчев, съдия в Софийския районен съд, по време на брифинг на тема „Защита от неравноправни клаузи и свръхправомощия на банките“, предаде репортер на  Агенция „Фокус” . \r\n„Европейската комисия и съда на ЕС дава задължителни указания за българския съд, с множество решения в други държави членки на ЕС и се е произнесъл, че договорът между потребителят и банкови и други финансови институции, първо трябва да отговаря на определени условия“, заяви съдия Кунчев. „Той трябва да е на ясен и разбираем език, на определен шрифт и въпреки това, че потребителят се очаква да няма професионалната компетенция да разбере какво се предлага“, допълни още той.  \r\nИрина ИВАНОВА", "date": "2019.02.25", "title": "Константин Кунчев, съдия в СРС: Съдът е този последен защитник на правата на потребителя, който в крайна сметка ще му даде защитата, която той не може да разбере, че се нуждае от нея"}
{"url": "http://www.focus-news.net/news/2019/02/25/2627844/petar-stoyanov-prezident-1997-2002-g-shte-zapomnya-krasimir-uzunov-predi-vsichko-kato-dobar-balgarin-i-dobar-patriot.html", "text": "Ще запомня Красимир Узунов преди всичко като добър българин и добър патриот. Това каза за  Агенция „Фокус“  Петър Стоянов, държавен глава на България в периода 1997-2002. \r\n\"Ще запомня Красимир Узунов преди всичко като добър българин и добър патриот. Агенция „Фокус“, която той създаде, се наложи на нашия медиен пазар, но най-важното е, че тя винаги работеше, защитавайки българските национални интереси. Бог да го прости!\", каза Петър Стоянов.  \r\nЛюба АЛЕКСИЕВА", "date": "2019.02.25", "title": "Петър Стоянов, президент (1997-2002 г.): Ще запомня Красимир Узунов преди всичко като добър българин и добър патриот"}
{"url": "http://www.focus-news.net/news/2019/02/25/2627856/faz-reytingat-na-gsdp-prodalzhava-da-pada.html", "text": "Германската социалдемократическа партия (ГСДП) продължава да губи подкрепата на избирателите. Това показват последните проучвания на общественото мнение, проведени от института „Форса“, съобщава националният ежедневник  Die Frankfurter Allgemeine Zeitung . \r\nСпоред изследването, публикувано от RTL и n-tv в, партията губи един процентен пункт в сравнение с предходната седмица и пада до 16%. В предходната седмица ГСПД се изкачи с два процента след корекция на курса си в социалната политика. Според ZDF рейтингът на ГСДП пада до 15%, докато институтът „Емнид“ отрежда на социалдемократите рейтинг от 19%.  \r\nСъюзът (ХДС/ХСС) може да разчита на 30%. „Зелените“ губят един процент, но остават втора най-силна партия в страната с 20%. Свободната демократическа партия (СвДП) събира 9% (-1%), „Левица“ -7% (+1%). „Алтернатива за Германия“ остава на нива от 12%.  Тереза Герова", "date": "2019.02.25", "title": "FAZ: Рейтингът на ГСДП продължава да пада"}
{"url": "http://www.focus-news.net/news/2019/02/25/2627849/galina-stoyanova-kmet-na-obshtina-kazanlak-dnes-balgariya-zagubi-edin-ryadko-erudiran-i-zayavyavasht-otkrito-pozitsiyata-si-chovek.html", "text": "Днес България загуби един рядко ерудиран и заявяващ открито позицията си човек! Това написа във Фейсбук страницата си  кметът на Община Казанлък Галина Стоянова . „Един от малцината истински патриоти българи в днешно време! Голям приятел на Казанлък! Красимир Узунов обичаше Казанлък! Той беше в основата на реализирането на серия инициативи, с които да се съхрани родовата памет и да се изтъкнат редица героични събития, свързани с историята на Казанлък! Красимир Узунов беше радетел на българското!  \r\nНеговата кауза беше да помним и да не забравяме личностите, които олицетворяваха патриотичния дух и ценностите. \r\nЗагубата му днес ни прави по-самотни! Изразявам най-искрени съболезнования на семейството и приятелите на Красимир Узунов и на екипа на Информационна агенция “Фокус”, посочва още кметът Стоянова.", "date": "2019.02.25", "title": "Галина Стоянова, кмет на Община Казанлък: Днес България загуби един рядко ерудиран и заявяващ открито позицията си човек"}
{"url": "http://www.focus-news.net/news/2019/02/25/2627852/nedyalko-slavov-oblasten-upravitel-na-smolyan-krasimir-uzunov-ostavi-dalboka-svetla-sleda-toy-shte-prodalzhava-da-zhivee-v-sartsata-na-svoite-blizki-i-chrez-stoynostnite-si-publikatsii-i-knigi.html", "text": "Красимир Узунов остави дълбока светла следа, той ще продължава да живее в сърцата на своите близки и чрез стойностните си публикации и книги. Това се посочва в  съболезнователен адрес от областния управител на Смолян Недялко Славов . „С огромна скръб научих за кончината на господин Узунов! Напусна ни един добър и достоен човек, който остави дълбока светла следа след себе си! Създадените от него Агенция и Радиоверига „Фокус\" се превърнаха в едни от най-достоверните и уважавани източници на информация, както в страната ни, така и в чужбина! Не по-малко значим е и приносът му за Българската армия и военната ни история!\", пише още Славов. \r\n„Въпреки, че неговият земен път приключи, той ще продължава да живее в сърцата на своите близки и чрез стойностните си публикации и книги! Поклон, дълбок поклон пред светлата му памет!\", се посочва в съболезнователния адрес.", "date": "2019.02.25", "title": "Недялко Славов, Областен управител на Смолян: Красимир Узунов остави дълбока светла следа, той ще продължава да живее в сърцата на своите близки и чрез стойностните си публикации и книги"}
{"url": "http://www.focus-news.net/news/2019/02/25/2627847/vasil-vasilev-nlrs-slrb-krasimir-uzunov-dokaza-svoya-visok-profesionalizam-i-printsipnost-shte-prodalzhim-da-mislim-za-nego-kato-za-edin-golyam-chovek-sazdatel-patriot-i-rodolyubets.html", "text": "Ръководството на Националното ловно-рибарско сдружение „Съюз на ловците и риболовците в България\" поднася своите искрени съболезнования. Това се посочва в  съболезнователен адрес от председателя на УС на НЛРС-СЛРБ . \r\n„Имахме честта да работим с Красимир Узунов и в съвместната ни дейност той доказа своя висок професионализъм и принципност. Ще продължим да мислим за него, като за един голям човек - създател, патриот, родолюбец. Поклон пред светлата му памет!\", се посочва още в съболезнователния адрес.", "date": "2019.02.25", "title": "Васил Василев, НЛРС - СЛРБ: Красимир Узунов доказа своя висок професионализъм и принципност, ще продължим да мислим за него, като за един голям човек - създател, патриот и родолюбец"}
{"url": "http://www.focus-news.net/news/2019/02/25/2627858/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-provede-rabotna-sreshta-s-izpalnitelniya-direktor-na-evropol-katrin-de-bol.html", "text": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол. Това съобщиха от пресцентъра на  Народното събрание . Двамата обсъдиха стратегията на агенцията за периода 2020+, многогодишното програмиране и приоритетите за дейността й. Де Бол увери Цветанов, че Европол интензивно работи да се превърне не само в мощен информационен център на ЕС по въпроси, свързани с престъпността, но и да предоставя гъвкава оперативна подкрепа на националните правоохранителни власти и да бъде платформа за европейски полицейски решения и авангард за иновации и изследвания в областта на правоприлагането. Цветан Цветанов изрази подкрепа и подчерта, че Европол трябва да помага на партньорските структури от различните държави-членки за постигане на необходимото ниво на съвместимост, както и да имат способността да вземат координирани или общи решения навременно.  \r\nЦветан Цветанов и Катрин де Бол се обединиха около мнението, че агенцията изгражда доверие с партньори извън ЕС, като поставя Западните Балкани сред приоритетите си и отбелязва важността на активността по отношение на регионите на Близкия Изток, Северна Африка и Средиземноморието, както и на сътрудничеството с Турция. Отчетена беше добавената стойност към сигурността на Европа от продължаващото стратегическо сътрудничество със САЩ. Срещата се състоя в Букурещ по време на Четвъртото заседание на Съвместната група за парламентарен контрол на Европол.", "date": "2019.02.25", "title": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол"}
{"url": "http://www.focus-news.net/news/2019/02/25/2627853/parvan-simeonov-politolog-krasimir-uzunov-beshe-edna-ot-poslednite-publichni-figuri-koito-se-interesuvat-ne-samo-ot-obshtata-istoriya-no-i-ot-obshtoto-nastoyashte-i-badeshte-na-balgariya-i-makedoniya.html", "text": "Красимир Узунов май беше човек, който се мъчи да помирява минало и бъдеще. Това е написал в личния си профил във  \"Фейсбук\"  политологът и директор на „Галъп интернешънъл“ Първан Симеонов. \"Красимир Узунов май беше човек, който се мъчи да помирява минало и бъдеще. Мнозина биха казали клишето: модерен родолюбец. Например, беше една от последните останали активни публични фигури, които се интересуват не само от общата история, но и от общото настояще и бъдеще на България и Македония. Вероятно е бил и чепат характер и всичко останало. Но това май става неизбежно в днешния свят. Вечна му памет!\", пише Симеонов.", "date": "2019.02.25", "title": "Първан Симеонов, политолог: Красимир Узунов беше една от последните публични фигури, които се интересуват не само от общата история, но и от общото настояще и бъдеще на България и Македония"}
{"url": "http://www.focus-news.net/news/2019/02/25/2627861/pazardzhik-okrazhnata-prokuratura-privleche-kato-obvinyaem-mazh-za-ubiystvo-na-71-godishna-zhena-vav-velingrad.html", "text": "Окръжна прокуратура - Пазарджик привлече като обвиняем мъж с инициали Х.С., на 29 г., за умишлено убийство във Велинград. Това съобщиха от пресцентъра на  Апелативна прокуратура - Пловдив . \r\nДо момента е установено, че на 24 февруари 2019 г. в град Велинград, област Пазарджик, обвиняемият Х.С. чрез използване на дървен прът, нанасяйки удари в областта на главата, умишлено е умъртвил 71-годишна жена, негова баба. По делото са извършени процесуално-следствени действия – оглед на местопроизшествие, иззети са веществени доказателства, разпит на свидетели и др.  \r\nОбвиняемият Х.С. е задържан за срок от 72 часа с постановление на наблюдаващия прокурор. Предстои Окръжна прокуратура - Пазарджик да внесе искане в съда за определяне на мярка за неотклонение „Задържане под стража“ спрямо него.", "date": "2019.02.25", "title": "Пазарджик: Окръжната прокуратура привлече като обвиняем мъж за убийство на 71-годишна жена във Велинград"}
{"url": "http://www.focus-news.net/news/2019/02/25/2627855/plamen-stankulov-voenen-istorik-krasimir-uzunov-ostavi-sled-sebe-si-tova-koeto-drugite-ne-svarshiha-za-tseli-stoletiya.html", "text": "За Видин Красимир Узунов ще остане човекът, който намери нови факти около военния марш „Бдинци, лъвове, титани“ каза за  Радио „Фокус“ – Видин  военният историк Пламен Станкулов. „Не мога и не искам да повярвам, че си замина един мой колега и приятел. Той ни остави памет за българското воинство. Не мога да изброя всичко, което той написа през тези години, но за Видин той ще остане човекът, който намери нови факти около военния марш „Бдинци, лъвове, титани“. Много са нещата, които Красимир Узунов написа и с които обогати  военната ни история. Красимир Узунов остави след себе си това, което другите не свършиха за цели столетия. Изказвам искрените си съболезнования на неговото семейство и на близките му“, заяви Пламен Станкулов. \r\nАнна ЛОЗАНОВА", "date": "2019.02.25", "title": "Пламен Станкулов, военен историк: Красимир Узунов остави след себе си това, което другите не свършиха за цели столетия"}
{"url": "http://www.focus-news.net/news/2019/02/25/2627863/stara-zagora-skhg-beroe-praznuva-25-godini-s-deveti-mezhdunaroden-turnir.html", "text": "В общинската спортна зала „Иван Вазов“ в Стара Загора се проведе Девети поред международен турнир по художествена гимнастика за Купа Берое, в който участваха общо 320 състезателки във всички възрастови категории - от деца родени след 2014 г., до кат. “Жени “. Участие взеха представители на 20 български клуба и два от Украйна и Молдова. Това съобщиха от  Община Стара Загора .  \r\nТурнирът бе открит с кратка церемония по повод 25-годишнината от създаването на Спортен клуб по художествена гимнастика \"Берое\". Гл.експерт по Спортни дейности в Община Стара Загора Петко Крумов поднесе поздравителен адрес от името на кмета Живко Тодоров. \r\n„Чрез Вас десетки деца от Стара Загора са се докоснали до магията на този спорт и той е останал завинаги в сърцата им. Под ръководството на квалифицирани и опитни треньори спортът създава ред положителни качества у подрастващите, той учи на дисциплина и трудолюбие. Вашите момичета се изявяват отлично години наред в множество национални и международни турнири. Вие и СКХГ „Берое“ сте част от спортната история на Стара Загора, с която се гордеем!“, пише градоначалникът. \r\nТурнирът бе организиран от Община Стара Загора и Спортен клуб по художествена гимнастика “Берое” с председател и старши треньор Антоанета Терзиева - председател на Съдийската комисия и зам.- главен съдия на турнира. Главен съдия бе Мариана Пищалова, а арбитър и гост на турнира Ани Бошева -член на Управителния съвет на Българската федерация по художествена гимнастика. \r\nВ момента в клуб СКХГ „Берое“ тренират над 75 деца, той е и с най-много картотекирани състезателки – 34, още 45 са в подготвителни групи, с очаквания също да бъдат картотекирани. \r\nПрез 2017 г. с подкрепата на Община Стара Загора бившата зала за борба бе превърната в добре уреден дом на художествената гимнастика, където тренират над 150 деца от двата местни клуба.", "date": "2019.02.25", "title": "Стара Загора: СКХГ Берое празнува 25 години с Девети международен турнир"}
{"url": "http://www.focus-news.net/news/2019/02/25/2627860/afp-zapochna-sreshtata-na-grupata-ot-lima.html", "text": "В колумбийската столица Богота започна срещата на страните от Групата на Лима, на която ще бъде обсъдена ситуацията във Венецуела, предава  AFP . \r\nВицепрезидентът на САЩ Майк Пенс също ще присъства на срещата. Очаква се той да разговаря с лидера на венецуелската опозиция Хуан Гуйдо, който пристигна в Богота в неделя. \r\nПрез уикенда венецуелските власти затвориха редица гранични пунктове, за да възпрепятстват предаването на хуманитарна помощ от САЩ за гражданите на латиноамериканската страна. На границите с Колумбия и Бразилия имаше инциденти, в които бяха убити поне трима души, а около 300 други бяха ранени. В неделя Колумбия затвори всички гранични пунктове с Венецуела за срок от 48 часа. Въпреки това отново се стигна до сблъсъци.  Тереза Герова", "date": "2019.02.25", "title": "AFP: Започна срещата на Групата от Лима"}
{"url": "http://www.focus-news.net/news/2019/02/25/2627859/ognyan-zlatev-ek-krasimir-uzunov-shte-zapomnim-kato-golyam-balgarin-i-evropeets-radetel-za-sahranyavane-na-istoriyata-i-za-integratsiya-na-balkanite-kam-evroatlanticheskata-obshtnost.html", "text": "Красимир Узунов ще запомним като голям българин и европеец, радетел за съхраняване на историята и за интеграция на Балканите към евроатлантическата общност. Това се посочва в  съболезнователен адрес от ръководителя на Представителството на Европейската комисия в България Огнян Златев . „С прискърбие научих за внезапната смърт на Красимир Узунов, собственик на Радиоверига и Агенция „Фокус“. Мислите ми в този час са със семейството и близките на Красимир. Той ще се запомни като голям българин и европеец, радетел за съхраняване на историята и за интеграция на Балканите към евроатлантическата общност. Светла му памет!\", посочва още Златев.", "date": "2019.02.25", "title": "Огнян Златев, ЕК: Красимир Узунов ще запомним като голям българин и европеец, радетел за съхраняване на историята и за интеграция на Балканите към евроатлантическата общност"}
{"url": "http://www.focus-news.net/news/2019/02/25/2627850/peycho-peychev-zam-kmet-na-varna-deynostta-na-krasimir-uzunov-za-zapazvaneto-na-balgarshtinata-sred-balgarskite-obshtnosti-davashe-mnogo-seriozen-rezultat-sred-mladite-hora.html", "text": "Изследователската дейност и ангажираност, на Красимир Узунов, свързани със запазването на българщината, традициите и обичаите сред българските общности даваше много сериозен резултат сред младите хора, като се акцентираше на патриотичното и родолюбивото възпитание. Това каза за  Радио „Фокус“ – Варна  зам.-кметът на Варна Пейчо Пейчев.  \r\n„Дълбок поклон за делото на господин Узунов! Изказвам съболезнования на близките и приятелите му, на многобройния екип на Радио и Агенция „Фокус“. Загубата на господин Узунов е огромна за всички нас, за всички българи, бих казал. Не само в пределите на нашата страна. Специално за македонските българи господин Узунов беше знаме, беше флаг, беше водач на всички процеси, които се случваха там. Беше неотменим лидер. Аз го познавах още като курсант във Военното училище в Шумен. Беше изключително активен, търсещ, любознателен човек, човек с голям обществен заряд, непримирим, недоволен от постигнатото, винаги търсеше нещо ново, нещо допълнително. Човек с много големи амбиции, но амбиции не да израства по някакъв начин в служебната кариера, а да преследва свои цели и задачи. Т. е. - много последователен и целеустремен. Животът му беше посветен на възпитание в родолюбие, на грижа за българските общности извън България. С него сме работили по много въпроси, по много проекти за българите в чужбина – и за бесарабските българи, за българите в Македония. Още веднъж – дълбок поклон пред загубата на един достоен, горд българин, достоен офицер, човек на словото, творец изследовател. Внезапната му загуба оставя много тъга, много скръб у много хора. Неговото дело, неговият живот бяха изпълнени със смисъл. Той остави едно много сериозно книжовно, научно, документално наследство и развита мрежа от радиостанции, излъчващи се и в чужбина. Дано да има достойни последователи на неговото дело! Накрая искам да кажа - почивай в мир, приятелю! Бог да го прости!“, заяви зам.-кметът на Варна Пейчо Пейчев. \r\nДиана СТОЕВА", "date": "2019.02.25", "title": "Пейчо Пейчев, зам.-кмет на Варна: Дейността на Красимир Узунов за запазването на българщината сред българските общности даваше много сериозен резултат сред младите хора"}
{"url": "http://www.focus-news.net/news/2019/02/25/2627857/prezidentat-rumen-radev-nalozhi-veto-na-promenite-v-izborniya-kodeks-obzor.html", "text": "Президентът  Румен Радев  наложи вето върху промените в Изборния кодекс с мотива, че тези поправки отслабват механизмите за осигуряване на честни избори. Държавният глава не връща за ново обсъждане целия законопроект, а само част от текстовете. Радев налага вето на увеличаването на прага на преференцията, както и на ограничаването на машинното гласуване. Вето е наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати са и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ. \"Честните избори са това, което отличава демокрацията от всички останали форми на управление. Загубим ли правото да избираме управниците си, ще изгубим и всичко, постигнато през последните три трудни десетилетия\", заяви Радев. Той коментира, че в рамките на дни едни и същи депутати са обосновавали две противоположни тези за изборното законодателство, което показва, че е търсена политическа целесъобразност. „В крайна сметка все пак здравият разум е надделял“, заяви държавният глава. Радев призова опозицията да се завърне в парламента при следващото гласуване на Изборния кодекс. \r\nПрезидентското вето коментира министър-председателят  Бойко Борисов , който е в Египет за срещата на върха ЕС - Арабска лига. „Когато президентът взима непрекъснато страна на една политическа партия срещу друга, се превръща в политически лидер“, отбеляза премиерът.  \r\nМеждувременно на извънредна пресконференция в централата на ГЕРБ народният представител  Данаил Кирилов  определи президентското вето като политическо. Той обясни, че най-вероятното процесуално решение, което ще вземе партията, е да отхвърли ветото и да изчака законът да бъде обнародван, за да го промени отново и да възстанови сега действащите правила за валидност на преференцията при избора на депутати, евродепутати и общински съветници. Кирилов заяви, че няма актове в изборния процес, които да не подлежат на обжалване, и посочи, че във връзка с това очевидно президентът е бил заблуден. Народният представител от ГЕРБ  Александър Ненков  обясни, че система за машинно гласуване има във Венецуела. „И действията на президента говорят, че той иска да бъде следващият Мадуро“, посочи Ненков. Депутатът  Антон Биков  определи изказването на президента като опит за осигуряване на авариен изход от ситуацията, в която се постави БСП с напускането на парламента. „Надяваме се от БСП да признаят г-н Радев за свой неформален лидер, за да не ставаме всички свидетели на театъра, който се изиграе на \"Позитано\" 20 и на \"Дондуков\" 2. Така като говорим само с един лидер, ще ни бъде и на нас много по-лесно“, заяви Биков. \r\nОт своя страна, ПГ на „БСП за България“ приветства президентското вето. Народните представители от партията обаче няма да се върнат в пленарна зала, докато не се изпълни условието им за отмяна на всички „скандални разпоредби“ на Изборния кодекс. На пресконференция зам.-председателят на парламентарната група на левицата  Крум Зарков  коментира: „Чухме призива на президента да се върнем в пленарната зала. Чухме и разбираме този призив, но БСП прие нелекото решение на своя Национален съвет с ясни условия, а те към момента не са изпълнени“. Зарков обясни, че условията на БСП са за отмяна на всички проблеми, залегнали във ветото. „ГЕРБ не само че не са си взели поука за това какво се случи през последната седмица в парламента, а готвят поредния парламентарен цирк, при който да жонглират с ветото, да избират от него това, което им харесва, и това, което не им харесва“, посочи Зарков. В отговор на въпрос как ще коментира думите на премиера Бойко Борисов, че президентът Румен Радев е недвусмислено свързан с БСП, Зарков посочи: \"Президентът Радев е недвусмислено свързан с държавността и Конституцията, и го показва всеки ден\". Депутатът  Георги Свиленски  заяви, че от реакцията на ГЕРБ ясно е проличало желанието на партията за манипулиране на изборния процес и посочи, че управляващите явно ги е страх от честни избори.  \r\nЦветилена СИМЕОНОВА", "date": "2019.02.25", "title": "Президентът Румен Радев наложи вето на промените в Изборния кодекс (ОБЗОР)"}
{"url": "http://www.focus-news.net/news/2019/02/25/2627854/d-r-emil-karaivanov-kmet-na-obshtina-asenovgrad-krasimir-uzunov-e-primer-za-tova-kak-chovek-postiga-tselite-si-kogato-patyat-do-osashtestvyavaneto-im-e-yasno-ochertan-i-se-sledva-neotlachno.html", "text": "Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно. Това се посочва в  съболезнователен адрес от кмета на Община Асеновград д-р Емил Караиванов . „Споделям искрено дълбоката скръб от загубата на Красимир Узунов! Той е човекът, създал най-голямата информационна и радио мрежа в България. Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно\", посочва д-р Емил Караиванов. \r\n„Дълбоко уважаван и ценен, като изключителен професионалист и родолюбив българин, той бе отдаден на темата за Македония, Западните Балкани и българската военна история. Носител на много награди и отличия. \r\nИмето му завинаги ще носи почитание, пример за сила и целеустременост! Поклон пред светлата му памет!\", се посочва още в съболезнователния адрес.", "date": "2019.02.25", "title": "Д-р Емил Караиванов, кмет на Община Асеновград: Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно"}
{"url": "http://www.focus-news.net/news/2019/02/25/2627866/uchenitsi-ot-pomorie-se-zapoznaha-s-initsiativata-nauchi-i-preday.html", "text": "Ученици от Поморие се запознаха с инициативата „Научи и предай“. Това съобщиха от пресцентъра на  ПП ГЕРБ . Как кан Тервел се е превърнал в спасител на Европа и е извоювал победа над арабските нашественици, с която се спира тяхното нахлуване на континента. С тази важна част от българската история имаха възможност да се запознаят учениците от СУ „Иван Вазов“ в Поморие. Една от най-решителните битки за възпиране на инвазията се е водила в полето до днешно Анхиало.  \r\nУчениците заедно със своите педагогически ръководители присъстваха на специална прожекция на филма „Тервел – спасителят на Европа“, която се проведе в Музея на солта в морския град. Инициатор на събитието бе народният представител Ася Пеева, която е член на парламентарната комисия по образование. Тя сподели, че филмовата лента е заснета благодарение на сдружение \"Пазители на българщината\" и е по повод 1300 години от битката на българския владетел, с която край Константинопол.  \r\nБургаският депутат подари на всички ученици специализирана литература „Най-големият принос на българите за Европейската цивилизация“, с която освен подпомагане на учебния процес, се цели и събуждане на любопитството на децата към българската история.  \r\n„Идеята е с мото „Научи и предай“, надявам се тези книжки да достигнат и до други ученици, които не са присъствали на тематичната прожекция. Така децата могат да „запалят“ своите връстници и изучаването на историята като предмет да не бъде просто задължение, а забавен и поучителен процес. Предстоят и още подобни срещи с подрастващите“, коментира Ася Пеева.", "date": "2019.02.25", "title": "Ученици от Поморие се запознаха с инициативата „Научи и предай“"}
{"url": "http://www.focus-news.net/news/2019/02/25/2627862/gen-kircho-kirov-krasimir-uzunov-beshe-neveroyaten-priyatel-otdaden-na-horata-i-na-golyamata-kauza-mayka-balgariya.html", "text": "Красимир Узунов беше невероятен приятел, отдаден на хората и на голямата кауза - майка България. Това каза за  Агенция „Фокус“  ген. Кирчо Киров, началник на Националната разузнавателна служба в периода 2002-2012. „Краси беше един изключителен българин, голям патриот и български офицер. Невероятен приятел, невероятно отдаден на хората и преди всичко на голямата кауза – майка България. Човек с визия, поглед към бъдещето, креативен подход към живота. Съществуването на Агенция „Фокус“ и Радио „Фокус“ в този им вид е доказателство за големия му творчески потенциал“, посочи той. „Поднасям на всички роднини, близки и семейство, колегите, и на вас, на всички българи, най-дълбоката си покруса и съжаление за преждевременната кончина на този велик българин“, коментира ген. Киров. „Аз го познавам от близо 20 години, още от времето, когато беше офицер. Заедно сме работили по проекти, свързани с националните интереси на България. Красимир Узунов е човек с изключително гъвкав ум и потенциал, човек, носител на много информация, особено по проблемите в българо-македонските отношения, Западните Балкани и на Балканите въобще. Той беше с широк поглед, просто две думи – прекрасен човек. Пак повтарям, изключителен българин, голям патриот и офицер на майка България“, отбеляза ген. Киров.", "date": "2019.02.25", "title": "Ген. Кирчо Киров: Красимир Узунов беше невероятен приятел, отдаден на хората и на голямата кауза - майка България"}
{"url": "http://www.focus-news.net/news/2019/02/25/2627872/regionalna-direktsiya-po-gorite-veliko-tarnovo-zadarzhani-sa-roga-ot-blagoroden-elen-divo-prase-i-nad-50-kubika-darvesina-na-teritoriyata-na-oblastta.html", "text": "През изминалата седмица горските инспектори от Регионална дирекция по горите – Велико Търново са извършили общо 148 проверки за спазване разпоредбите на Закона за горите, лова и опазване на дивеча. Това съобщиха от  РДГ – Велико Търново . Проверени са обекти за добив, складиране, преработка и търговия с дървесина, превозни средства, ловци и други физически лица. \r\nПри съвместна акция със служители на РУ Полиция - Стражица и РУ Полиция  - Севлиево на пътя Камен – Николаево, община Стражица е спрян за проверка лек автомобил. В  купето му са намерени четири броя рога от благороден елен, а в багажника  - диво прасе. Водачът на автомобила не е представил разрешително и билет за лов. Не е намерено ловно оръжие. На мъжа е съставен акт за нарушение на Закона за лова и опазване на дивеча. Задържани са лекият автомобил, рогата и дивото прасе. \r\nВ землището на село Стоките, община Севлиево е извършена проверка в имот, частна горска територия, за който няма издадено позволително за сеч през 2019 година. Установено е, че незаконно са отсечени 66 дървета от черен бор. Дървесината с обем над 50 плътни куб. м е задържана. По случая е образувано досъдебно производство.", "date": "2019.02.25", "title": "Регионална дирекция по Горите  –  Велико Търново: Задържани са рога от благороден елен, диво прасе и над 50 кубика дървесина на територията на областта"}
{"url": "http://www.focus-news.net/news/2019/02/25/2627864/nachalnikat-na-otbranata-gen-andrey-botsev-krasimir-uzunov-be-chovek-chiito-patriotizam-i-plam-razpalvaha-v-dushata-na-vseki-natsionalna-gordost-i-samochuvstvie.html", "text": "Красимир Узунов бе човек, чиито патриотизъм и плам разпалваха в душата на всеки национална гордост и самочувствие. Това се посочва в  съболезнователен адрес от началника на отбраната ген. Андрей Боцев . „С дълбока скръб узнах тъжната и изненадваща вест за кончината на достойния българин, родолюбец и офицер Красимир Узунов! Той посвети мащабна част от своя жизнен и професионален път на Българската армия – в образованието, завършено с отличие във Висшето военно артилерийско училище „Георги Димитров“ в Шумен, с годините вярна военна служба и с дейността си като журналист и редактор във вестник „Народна армия“, посочва ген. Боцев.  \r\n„Като автор на стотици публикации в български и чуждестранни издания, той доказваше задълбочения си интерес и познания по проблемите на армията, националната сигурност и българската военна история. Именно те стояха в основата на неговите авторитетни печатни издания и на значимите му родолюбиви инициативи. Сред тях бе съвместното провеждане с Министерството на отбраната и с Щаба на отбраната на военна церемония и заупокойна молитва в памет на загиналите български офицери и войници в боевете на връх Каймак - Чалан през септември и октомври 1916 г. На преклонението пред нашата армия и военна история той посвети с отдаденост и дълбочина, сериозно внимание в ефира на информационна агенция и радиоверига „Фокус“, добавя ген. Боцев.   \r\n„Разделихме се с човек, когото дълбоко уважаваме като личност с безспорен обществен авторитет и професионализъм, чиито патриотизъм и плам разпалваха в душата на всеки събеседник или читател национална гордост и самочувствие! Дълбок поклон пред светлата памет на Красимир Узунов!\", пише още в съболезнователния адрес.", "date": "2019.02.25", "title": "Началникът на отбраната ген. Андрей Боцев: Красимир Узунов бе човек, чиито патриотизъм и плам разпалваха в душата на всеки национална гордост и самочувствие"}
{"url": "http://www.focus-news.net/news/2019/02/25/2627871/vezhdi-rashidov-balgariya-i-turtsiya-zaedno-da-zapishat-zhelyaznata-tsarkva-sveti-stefan-v-svetovnoto-nasledstvo-na-yunesko.html", "text": "България и Турция заедно да предложат Желязната църква “Свети Стефан” в Истанбул да бъде вписана в Списъка на световното наследство на ЮНЕСКО, защото тя е уникален паметник на културата. Това предложи днес председателят на парламентарната Комисия по културата и медиите Вежди Рашидов на срещата си в Анкара с турския си колега Емруллах Ишлер, председател на Комисията по националното образование, културата, младежта и спорта на Великото национално събрание на Турция, съобщиха от пресцентъра на  Народното събрание .  \r\nДвамата се обединиха около необходимостта от задълбочаване на сътрудничеството между двете парламентарни комисии. Турция и България оценяват високо усилията на двете страни за опазване на културното наследство, а идеята за съвместни предложения за записване в т.н. Индикативна листа на ЮНЕСКО може да бъде разширена в бъдеще. Емруллах Ишлер сподели, че реставрацията на Желязната църква е отличен пример за стремежа на двете страни да покажат в пълния му блясък за поколения напред един храм, в който е въплътен талант и вдъхновение.  \r\nВежди Рашидов получи в Анкара и висока оценка за усилията си още като министър на културата да подпише двустранно споразумение за предотвратяване на нелегалния трафик на културни ценности. Документът има устойчиво значение в тази област, е мнението на експертите. Вежди Рашидов и Емруллах Ишлер се договориха двете парламентарни комисии да проведат съвместно заседание в удобно и за двете страни време. За Турция представлява интерес и сътрудничеството с Регионалния център за опазване на нематериалното културно наследство на ЮНЕСКО, който функционира в София.", "date": "2019.02.25", "title": "Вежди Рашидов: България и Турция заедно да запишат Желязната църква “Свети Стефан” в световното наследство на ЮНЕСКО"}
{"url": "http://www.focus-news.net/news/2019/02/25/2627873/burgas-prez-avgust-predstoi-muzikalniyat-festival-spice-music-festival-90s-edition.html", "text": "През август предстои музикалният фестивал Spice music festival – 90`s edition . Това съобщиха от пресцентъра на  Община Бургас . Общината отново е готова да впише Бургас сред най-големите фестивални локации в Европа! Този път – с тематичен фестивал, който ще доведе в България най-големите музикални звезди от 90-те! Spice music festival – 90’s edition  ще събере на една сцена у нас East 17, 2 Unlimited, Rednex, Sonique, Dr. Alban, Haddaway, Cappella, La Bouche, Snap!, 2 Brothers on the 4th floor, Ice MC и C+C muzic factory. Независимо дали сте дете на 90-те или не, със сигурност сте чували хитовете на тези изпълнители, дори и да не знаете за това! Повечето от тях и до днес са неизменна част от сетовете на стотици диджеи по света. \"А на 9 и 10 август 2019 ще можете да ги чуете и видите в уникален за България формат – Spice music festival – 90’s edition! Освен 12-те световноизвестни денс формации, в програмата ще се включат и добре познати български изпълнители, които ще обявим много скоро. Фестивалната зона ще бъде на Пристанището в Бургас и в нея ще можете буквално да се пренесете в духа на 90-те. Освен музикалната сцена ни очакват още много изненади – зони за храна и напитки, места за забавления и всичко това на метри от морето\", посочват още от Община Бургас.", "date": "2019.02.25", "title": "Бургас: През август предстои музикалният фестивал Spice music festival – 90`s edition"}
{"url": "http://www.focus-news.net/news/2019/02/25/2627875/vitseprezidentat-iliyana-yotova-razgovarya-za-agresiyata-v-uchilishte-sas-svoyata-pobeditelka-ot-initsiativata-poslanik-za-edin-den.html", "text": "За проблема с нарастващата агресия сред учениците разговаря вицепрезидентът Илияна Йотова с Моника Митова – победител в инициативата „Посланик за един ден“ на „Дондуков“ 2. Това съобщиха от  прессекретариата на държавния глава . Моника е ученичка в 11-и клас в Езикова гимназия „Акад. Людмил Стоянов“, Благоевград. Мечтае да стане дипломат. Инициативата „Посланик за един ден“ се провежда от посолството на Великобритания в България. Поводът за нея е Международният ден на жената 8 март. Победителките – на възраст от 15 до 19 години, са селектирани след конкурс с есе на тема „Как бих използвала силата си на личност, за да променя света“. Тази година вицепрезидентът Илияна Йотова се включи в инициативата, като избра своя победителка. Потъпкването на основни човешки права бе основна тема на разговора между вицепрезидента и Моника. Те обсъдиха причините за агресията и тормоза в училище, както и възможните начини за тяхното преодоляване. Двете изтъкнаха семейната среда като един от най-важните фактори за възпитаване в добродетели. В есето си Моника споделя, че би използвала влиянието си на посланик, за да организира инициативи в училищата в България, които да учат на морални ценности, да дават широко познание за света.  \r\nЗаедно с екипа на вицепрезидента Моника проведе среща с ученици от Обединено училище „Св. св. Кирил и Методий“, село Априлово, община Горна Малина. Директорът Павлина Стоименова сподели опита си с проблемите, свързани с обхващането на децата от малцинствата в образователната система. Заедно със социален работник и медиатор всяка сутрин учителите събират тези ученици от домовете им, за да дойдат на училище. Необходима е много работа с родителите, които да бъдат убедени в необходимостта децата им да посещават училище.  \r\nЧрез игри, снимки и видеоклипове Моника изпрати своите послания към учениците, предимно от начален етап – за това колко са важни образованието, учението и многото знания, за толерантност към всички, независимо от техния етнос, религия, възраст, пол, социално положение, за непримиримост към агресията между хората и тормоза в училище.", "date": "2019.02.25", "title": "Вицепрезидентът Илияна Йотова разговаря за агресията в училище  със своята победителка от инициативата „Посланик за един ден“"}
{"url": "http://www.focus-news.net/news/2019/02/25/2627868/n-pr-nargiz-gurbanova-krasimir-uzunov-zavinagi-ostava-v-istoriyata-kato-edin-ot-nay-uspelite-balgarski-zhurnalisti-chiyato-rabota-be-etalon-za-zhurnalistikata.html", "text": "Красимир Узунов завинаги остава в историята като един от най-успелите български журналисти, чиято работа бе еталон за журналистиката. Това се посочва в  съболезнователен адрес от извънредния и пълномощен посланик на република Азербайджан в България Н. Пр. Наргиз Гурбанова . \r\n„С огромна тъга научих за кончината на големия български патриот Красимир Узунов. Дълбоко съм потресена от трагичната вест, макар да знам, че всяко състрадание е безсилно и бледо пред скръбта от загубата. \r\nНапусна ни един забележителен човек, изключителен приятел, професионалист. Красимир Узунов завинаги остава в историята на журналистиката като един от най-успелите български журналисти, чиято работа бе еталон за журналистиката. Той създаде Агенция „Фокус\", агенция, която показа че може да се прави адекватна и бърза журналистика, без фалшиви новини и на изключително високо ниво. Смъртта му е голяма загуба за цялата общественост\", посочва Гурбанова. \r\n“Тъжно е, когато ни напускат такива хора, тъжно е, но точно те ни завещават пламъка на техния дух, който осветява пътя ни. В такива моменти за нас остава отговорността да съумеем да запазим светлината и да не позволяваме тя да се отдалечи от нас... \r\nЩе запазя в спомените си Красимир Узунов с голямото му и добро сърце, отдадено на работата, семейството и приятелите. Поклон пред светлата му памет!\", се казва още в съболезнователния адрес.", "date": "2019.02.25", "title": "Н. Пр. Наргиз Гурбанова: Красимир Узунов завинаги остава в историята като един от най-успелите български журналисти, чиято работа бе еталон за журналистиката"}
{"url": "http://www.focus-news.net/news/2019/02/25/2627877/burgas-okrazhna-prokuratura-predade-na-sad-zhena-obvinena-v-protivozakonno-lishavane-ot-svoboda-i-ubiystvo-na-bivshiya-si-saprug.html", "text": "Окръжна прокуратура – Бургас предаде на съд Веселина Г. Тя е обвинена за това, че за периода от неустановена дата в началото на месец май 2013 г. до 1 август 2014 г. в гр. Бургас, в дома си, намиращ се в ж. к. „Лазур“, противозаконно лишила от свобода бившия си съпруг, като го държала заключен посредством заключване на секретна брава на врата на една от стаите в жилището, като деянието е извършено по начин опасен за здравето на пострадалия. Това съобщиха от пресцентъра на  Окръжна прокуратура - Бургас .  \r\nТя е обвинена и за това, че на 1 август 2014 г. с користна цел, по особено мъчителен начин, предумишлено умъртвила бившия си съпруг, намиращ се в безпомощно състояние, като системно – за периода от неустановена дата в началото на месец май 2013 г. до 1 август 2014 г. – не му давала достатъчно количество храна, вода и необходимите за заболяването му лекарства, лишила го от необходимата квалифицирана медицинска помощ и грижи в болнични условия, вследствие на което настъпила смъртта му. \r\nТретото обвинение е за това, че в периода от 1 септември 2014 г. до 31 август 2016 г. с цел да набави за себе си имотна облага, като пълномощник на бившия си съпруг, поддържала заблуждение у банкови служители, че бившият й съпруг (починал на 1 август 2014 г.) е жив  и има право да извършва тегления от личната си банкова сметка парични суми, представляващи пенсии за старост, като с това е причинила вреда на НОИ в общ размер на 21 140 лева.", "date": "2019.02.25", "title": "Бургас: Окръжна прокуратура предаде на съд жена, обвинена в противозаконно лишаване от свобода и убийство на бившия си съпруг"}
{"url": "http://www.focus-news.net/news/2019/02/25/2627865/yuriy-aslanov-sotsiolog-krasi-uzunov-uspya-da-progledne-v-badeshteto-v-godini-v-koito-nikoy-ne-vyarvashe-v-perspektivata-na-onlayn-novinarskite-platformi.html", "text": "Краси Узунов успя да прогледне в бъдещето в години, в които никой не вярваше в перспективата на онлайн новинарските платформи. Това каза за  Агенция “Фокус“  социологът и управител на социологическа агенция АФИС Юрий Асланов.  \r\n„С Краси Узунов бяхме приятели много отдавна, даже е неприлично да казвам откога. Нямам обяснение дори какво се е случило така внезапно. Той беше неизчерпаемо енергичен човек, непрекъснато търсещ нови полета за изява. Направи много успешно предприятие в години, в които никой не вярваше в перспективата на онлайн новинарските платформи. Но той го направи, успя да погледне в бъдещето, защото днес това е много широка практика. Краси Узунов беше първият, който се противопостави на монопола на БТА тогава като информационна агенция и много бързо спечели с бързия пренос на информацията“, заяви Асланов. „Като човек беше с невероятно чувство за хумор и с много енергия. Прекарвали сме заедно много часове, били сме заедно и в чужбина и съм го виждал във всякакви ситуации. Много четеше, не спря да се развива, да се самоусъвършенства. Тежко е да се говори“, заяви социологът. \r\nЦветилена СИМЕОНОВА", "date": "2019.02.25", "title": "Юрий Асланов, социолог: Краси Узунов успя да прогледне в бъдещето в години, в които никой не вярваше в перспективата на онлайн новинарските платформи"}
{"url": "http://www.focus-news.net/news/2019/02/25/2627869/georgi-dimov-krasimir-uzunov-be-istinski-balgarski-patriot-po-prizvanie-po-dusha-i-po-prednaznachenie.html", "text": "Красимир Узунов бе истински български патриот - по призвание, по душа и по предназначение. Това се посочва в  съболезнователен адрес от политическия анализатор и бивш генерален консул на Република България в Одрин Георги Димов . \r\n„Отиде си един истински български патриот - по призвание, по душа и по предназначение. Офицер, журналист, анализатор, изследовател, писател. Голяма и непрежалима е загубата за всички нас. Потресени сме от внезапната му кончина и не искаме, не можем да повярваме, че това се е случило\", посочва Димов.  \r\n„Създадените от него Информационна агенция и Радиоверига „Фокус”, са еталон не само за журналистически професионализъм, но и за обществена ангажираност и  перфекционизъм – в най-широкия смисъл на думата.  \r\nЗаедно с това той си спечели приживе заслужен респект със своята апостолската дейност - за съживяване и за запазване на националната ни памет и достойнство. Която дейност възприемаше като свое  лично дело и кауза.  \r\nСъщо така със сигурност ще го запомним като водещ експерт у нас по Македония и общо по проблемите на Балканите. Неговите лични оценки и мнения са със силен резонанс. Намираха и няма да спрат да намират почва за размисъл; да провокират реакции, а изискват обяснения, да предизвикват и оправдания – нека да си го признаем…Поклон пред светлата му памет!\", пише още в съболезнователния адрес.", "date": "2019.02.25", "title": "Георги Димов: Красимир Узунов бе истински български патриот - по призвание, по душа и по предназначение"}
{"url": "http://www.focus-news.net/news/2019/02/25/2627867/georgi-ikonomov-kmet-na-bansko-krasimir-uzunov-vinagi-obichashe-da-kazva-che-v-bansko-hodim-varhu-istoriyata-si-zashtoto-vsichki-znaem-kolko-go-vlecheshe-istoriyata-na-pirinskite-voyvodi.html", "text": "Не можех да повярвам на новината, че Красимир Узунов е починал, вцепених се, когато прочетох тази вест. Това каза за  Радио „Фокус“ – Пирин  кметът на Община Банско Георги Икономов. „В момента дори не мога да си представя как е станало, каква е причината. Знам само, че тези неща идват бързо. Лошите неща винаги се случват внезапно, но просто този човек беше изключително жизнен, не спираше да бълва идеи. Той беше много енергичен, тотално отдаден на това, което върши и не мога да си представя, че така, на един път се „скри“. За мен случилото се е много тежък шок и го изживях изключително трудно. Цял ден съм подтиснат и се чувствам наистина зле“, отбеляза той. Георги Икономов добави, че не само е работил много години с Красимир Узунов, но са били и приятели. „Той винаги обичаше да казва, че в Банско ходим върху историята си, защото всички знаем колко много го влечеше този край, Македонския край и историята на пиринските войводи. Той се интересуваше от всички събития, случили се по време на Илинденско-Преображенското въстание, около Първата световна война и от всички моменти, в които в нашия край е имало борби“, уточни Икономов.  \r\nТой коментира, че в годините заедно са реализирали много идеи, повечето, от които са били на Красимир Узунов, защото са били във връзка с историята, с родолюбието. „За съжаление някои от тях не успяхме да реализираме, включително една беше в ход като имахме идеята другия четвъртък да се срещнем с него, но за съжаление нещата се случиха по съвсем различен начин. Бог да го прости и да почива в мир“, заяви Георги Икономов. Той изрази надежда, че и за в бъдеще ще продължи съвместната му работа с Агенция и Радио „Фокус“, въпреки че няма да е същото без Красимир Узунов. „Отново ще се повторя, но това вдъхновение и това умение, което той притежаваше, успяваше да увлича хората около него. Смятам, че със загубата на Красимир Узунов медийната среда в България вече няма да е същата. Другото, което беше изключително негово качество, е, че той се опираше на истината, на това да представи фактите и да представи нашата среда и родина по възможно най-добрия и светъл начин, за разлика от много други негови колеги, които правят точно обратното, търсейки жълтото“, подчерта Георги Икономов. Кметът на Банско изказа най-искрени съболезнования към близките, семейството на Красимир Узунов, приятелите и екипа на Агенция и Радио „Фокус“. „Нека почива в мир“, добави Икономов. \r\nЛивия НИНОВА", "date": "2019.02.25", "title": "Георги Икономов, кмет на Банско: Красимир Узунов винаги обичаше да казва, че в Банско ходим върху историята си, защото всички знаем колко го влечеше историята на пиринските войводи"}
{"url": "http://www.focus-news.net/news/2019/02/25/2627870/ivaylo-kalfin-shte-zapomnya-krasimir-uzunov-kato-chovek-koyto-se-osmelyava-da-varvi-sreshtu-techenieto.html", "text": "Ще запомня Красимир Узунов като човек, който се осмелява да върви срещу течението. Това каза за  Агенция „Фокус“  Ивайло Калфин, член на националното ръководство на АБВ, министър на труда и социалната политика във второто правителство на Бойко Борисов и министър на външните работи в правителството на Сергей Станишев= „Аз лично ще запомня Красимир Узунов първо като патриот, второ като неспирен търсач на новото и справедливото, и като човек, който се осмелява да върви срещу течението в защита на целите, които има. Ще липсва на цялата страна такъв човек“, каза Калфин.", "date": "2019.02.25", "title": "Ивайло Калфин: Ще запомня Красимир Узунов като човек, който се осмелява да върви срещу течението"}
{"url": "http://www.focus-news.net/news/2019/02/25/2627879/sport-balgariya-s-petima-uchastnitsi-na-svetovnoto-po-shortrek.html", "text": "Спортно-техническата комисия към Българската федерация по кънки реши, че петима състезатели ще представляват България в индивидуалната надпревара на Световното първенство за мъже и жени в София (8-10 март). При дамите ще имаме трима участници – Катрин Маноилова, Зорница Пенчеева и Анна Якимова. При мъжете ще разчитаме на Димитър Георгиев и 16-годишния дебютант Калоян Ангелов. Зрителите ще влизат безплатно на състезанията в „Арена Армеец“.", "date": "2019.02.25", "title": "Спорт: България с петима участници на Световното по шортрек"}
{"url": "http://www.focus-news.net/news/2019/02/25/2627874/anton-kisse-asotsiatsiyata-na-balgarite-v-ukrayna-krasi-uzunov-obichashe-vsichko-balgarsko-i-praveshe-kakvoto-mozhe-za-da-tarzhestvuva-balgarshtinata-po-sveta.html", "text": "Краси Узунов обичаше всичко българско и правеше каквото може, за да тържествува българщината по света. Това каза за  Агенция “Фокус“  президентът на Асоциацията на българите в Украйна Антон Киссе. „Краси Узунов беше голям патриот. По-родолюбив българин е трудно да видиш – не само в България, но и извън страната. Той обичаше всичко българско и правеше каквото може, за да тържествува българщината по света. Искам да изразя съболезнования на близките му, на съпругата му и на колектива на Радио и Агенция „Фокус“. Всички наши сънародници днес тук само за това говорим“, заяви Киссе. \r\nЦветилена СИМЕОНОВА", "date": "2019.02.25", "title": "Антон Киссе, Асоциацията на българите в Украйна: Краси Узунов обичаше всичко българско и правеше каквото може, за да тържествува българщината по света"}
{"url": "http://www.focus-news.net/news/2019/02/25/2627876/vyara-tserovska-kmet-na-pernik-byah-silna-i-spokoyna-ot-tova-che-krasimir-uzunov-mi-beshe-priyatel.html", "text": "Бях силна и спокойна от това, че Красимир Узунов ми беше приятел. Това каза за  Агенция „Фокус“  кметът на община Перник Вяра Церовска. „Аз ужасно много го харесвах и ужасно много му вярвах. Бях силна и спокойна от това, че имах такъв приятел. Той беше един мъдрец, с когото можех да говоря. Не знам просто какво мога да кажа за случилото се. Аз ще го запомня, като един умен, мъдър и много креативен български патриот. С него се познавахме от близо 3 години“, посочи тя.", "date": "2019.02.25", "title": "Вяра Церовска, кмет на Перник: Бях силна и спокойна от това, че Красимир Узунов ми беше приятел"}
{"url": "http://www.focus-news.net/news/2019/02/25/2627884/veliko-tarnovo-magistrite-na-stopanska-akademiya-dimitar-a-tsenov-v-svishtov-ot-vipusk-2018-poluchiha-diplomite-si-na-tarzhestveni-tseremonii.html", "text": "Магистрите на Стопанска академия „Димитър А. Ценов” от випуск 2018 се дипломираха на тържествени церемонии, облечени в академични тоги и барети. Това съобщиха от  учебното заведение . Диплом за образователно-квалификационна степен „магистър” получиха завършилите през 2018 г. икономисти, неикономисти и професионални бакалаври, обучавали се в редовна и дистанционна форми. В рамките на три церемонии бяха връчени дипломите на магистрите от различни магистърски програми, водени от катедри към четирите факултета – „Стопанска отчетност”, „Финанси”, „Мениджмънт и маркетинг”, „Производствен и търговски бизнес”.  \r\nПриветствия към дипломантите, от името на ректора – доц. д-р Иван Марчевски, и на академичното ръководство, отправиха зам.-ректорът по „Учебна дейност” – проф. д-р Марияна Божинова, и зам.-ректорът по „Студентска политика и институционални комуникации” – доц. д-р Николай Нинов. Те подчертаха, че като утвърден лидер в дистанционната форма на магистърско обучение в България, с богатото си портфолио от магистърски програми и актуални учебни курсове, свищовското висше училище се стреми да отговаря най-пълно на потребностите на бизнеса и администрацията. Проф. Божинова припомни, че според рейтинговата система на висшите училища в България, Стопанска академия неизменно е в челната тройка, в професионално направление „Икономика”, по критерий „Оценка на работодателите”, сред 26 висши училища, които обучават в това направление. Говорейки за възможностите, които дипломата за магистър предоставя на свищовските възпитаници, тя заяви: „Дипломата на Стопанска академия е международно призната и има висока стойност, но аз Ви призовавам да останете в България и тук да търсите своята професионална реализация, защото страната ни има нужда от млади, интелигентни и можещи хора като Вас”. Доц. Нинов припомни, че икономическите професии са в топ 10 на най-желаните и най-високо платените професии. Той пожела на дипломантите, чрез своята професионална реализация да  докажат, че именно Стопанска академия е мястото за придобиване на необходимите знания и умения за заемане на най-високите ръководни позиции в сферата на икономиката, администрацията и управлението на фирмено, общинско и държавно ниво.     \r\nДипломантите бяха поздравени още от декани на факултети, ръководители на катедри и на магистърски програми. Приветстващите благодариха на родителите и близките на дипломантите за оказваната подкрепа през годините на обучение, и на самите магистри, за това, че са избрали именно Стопанска академия. В чест на новите магистри на свищовското висше училище прозвучаха химна на Р България, студентския химн и „Многая лета”. \r\nПо време на церемониите, гл. ас. д-р Юлиян Господинов – координатор „Образователен маркетинг” към Академичен център за кариерно консултиране и връзки с обществеността, представи Алумни асоциацията на Стопанска академия. Той поясни, че целта на тази асоциация е да поддържа „жива връзка” между свищовското висше училище и неговите вече над 150 000 възпитаници, част от които са учредители и членове на създадените повече от 100 алумни клуба.  \r\nПо традиция, официалните церемонии за дипломирането на магистрите от випуск 2018 завършиха с ритуал по хвърляне на академичните барети пред емблематичната за Свищов сграда на Ректората. Емоциите от тържествения ден дипломанти запечатаха чрез множество снимки с родители, приятели и преподаватели в аулата на висшето училище, пред паметника на Дарителя Димитър Ценов и пред Ректората.", "date": "2019.02.25", "title": "Велико Търново: Магистрите на Стопанска академия „Димитър А. Ценов” в Свищов от випуск 2018 получиха дипломите си на тържествени церемонии"}
{"url": "http://www.focus-news.net/news/2019/02/25/2627886/veliko-tarnovo-prouchvat-vazmozhnostite-za-gazifikatsiya-na-pet-sela-kray-grada.html", "text": "Възможностите за газификация на пет села край Велико Търново – Арбанаси, Шемшево, Леденик, Беляковец и Малки чифлик, бе основна тема на работна среща между представители на местната власт и на фирма „Овергаз“. Това съобщиха от  Общината . Заместник-кметът на общината проф. Георги Камарашев подчерта, че и петте населени места имат висок потенциал за изграждане на мрежа. В разговорите участваха и кметовете на селата. \r\nС най-голяма готовност за газифициране е с. Арбанаси заради многото туристически обекти за настаняване. Интерес има също към Беляковец, Шемшево и Леденик, където има много млади семейства, а също и производствени бази на предприятия.  \r\nПредстои проучване на нагласите на хората в петте населени места за потребление на природен газ. От дружеството заявиха, че газифицирането на селата е технически възможно и изпълнимо, тъй като и петте са в близост до основната мрежа.", "date": "2019.02.25", "title": "Велико Търново: Проучват възможностите за газификация на пет села край града"}
{"url": "http://www.focus-news.net/news/2019/02/25/2627881/zoran-zaev-imame-malki-protivorechiya-s-koalitsionniya-partnyor-shte-gi-preodoleem.html", "text": "Лидерът на СДСМ Зоран Заев не даде конкретен отговор дали има нов партиен пазарлък за амнистия на функционери от ВМРО-ДПМНЕ, след събитията в парламента около отнемането на имунитета на народния представител Трайко Веляновски, пише македонският информационен портал  A1 On . \r\nЗаев каза, че е на мнение, че законът трябва да се прилага еднакво за всички, независимо дали става дума за член на парламента или служител на изпълнителната власт. \r\n\"Трябва да се спазват законовите процедури. Знаете, че моята позиция е ясна, законът трябва да се прилага за всички, независимо дали става дума за член на парламента или, в случая, за бивш председател на Събранието. Координаторът на комисиите ще даде подробности по този въпрос. Събранието работи съгласно своя Правилник за дейността и по утвърдени процедури ”, каза Заев. \r\nСлед снощните събития в парламента, където вината за прекратяване на заседанието и непроведеното гласуване за отнемане на имунитета на Веляновски беше приписана на коалиционния партньор ДСИ, на въпрос дали отношенията в коалицията са нестабилни, Заев призна, че има малки спорове, но те ще се опитат да ги решат. \r\n“Тези слабости, които възникнаха, са нов момент. Пред нас има много важни неща. Ще се опитаме да ги разрешим съвместно. Идеята за консенсусен кандидат за президент остава. Утре ще имаме координационна среща, на която ще разгледаме имената, анализите и други подобни. Нека се съсредоточим върху това, което предстои, каза Заев.  Юлиян Марков", "date": "2019.02.25", "title": "Зоран Заев: Имаме малки противоречия с коалиционния партньор, ще ги преодолеем"}
{"url": "http://www.focus-news.net/news/2019/02/25/2627878/mkd-makedoniya-albanskiyat-premier-zabrani-debati-s-opozitsiyata.html", "text": "Албанският премиер Еди Рама забрани министри и депутати от неговата Социалистическа партия да участват в телевизионни дебати с бивши опозиционни депутати, които миналата седмица подадоха оставка от парламента, пише македонското електронно издание  ”МКД“ . \r\nСпоред него тези бивши депутати вече не са \"от другата страна на парламента\". \r\n\"Те вече не са от другата страна на парламента и не заслужават уважението на избирателите си,“ каза албанският премиер. \r\nПо-рано опозицията обяви своята стратегия за по-нататъшни действия, обявявайки масови протести всеки четвъртък пред парламента, когато се провеждат заседания. \r\nСлед срещата с лидерите на общинските организации на опозиционната Демократическа партия, лидерът Лулзим Баша заяви, че протестите ще продължат до свалянето на правителството на Рама, добавяйки, че \"няма да има избори с наркомафията и Балканския Мадуро\", както нарича Баша Рама.  Юлиян Марков", "date": "2019.02.25", "title": "“МКД“ (Македония): Албанският премиер забрани дебати с опозицията"}
{"url": "http://www.focus-news.net/news/2019/02/25/2627889/patuvashtata-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-na-26-fevruari-v-smolyan.html", "text": "Пътуващата изложба, посветена на 140 години от Учредителното събрание и приемането на Търновската конституция, ще бъде представена на 26 февруари 2019 г. в Смолян. Това съобщиха от пресцентъра на  Народното събрание . Експозицията ще бъде открита в 17.00 часа в Изложбената зала на Държавен архив-Смолян.  \r\nИзложбата показва моменти от работата върху Търновската конституция, както и развитието на конституционния процес на фона на историческите събития, които го следват. Тя е подготвена от Народното събрание със съдействието на Държавна агенция „Архиви“.", "date": "2019.02.25", "title": "Пътуващата изложба, посветена на 140 години от Учредителното събрание и приемането на Търновската конституция, ще бъде представена на 26 февруари в Смолян"}
{"url": "http://www.focus-news.net/news/2019/02/25/2627880/dimitar-brachkov-kmet-na-petrich-balgariya-izgubi-edin-dostoen-patriot-i-plamenen-rodolyubets-kakavto-beshe-krasimir-uzunov.html", "text": "България изгуби един достоен патриот и пламенен родолюбец, какъвто беше Красимир Узунов. Това каза за  Радио „Фокус“ – Пирин  кметът на Община Петрич Димитър Бръчков. „Той не спря пред абсолютно никакви трудности, в отстояване на историческата истина и съхраняването ѝ за поколенията. За мен Краси Узунов е съвременен будител. Като тръгнем от неговите проекти – Българските бойни знамена, Каймак – Чалан, честванията, свързани с полк. Дрангов и още редица инициативи, свързани с нашата история, дух и корен. Инициативи, на които той бе истински вдъхновител. Поклон! Няма да забравим. Човек е жив, докато са живи делата му, а Краси Узунов ще остане завинаги сред нас“, каза още той. Кметът на Петрич Димитър Бръчков изказа искрени съболезнования към семейството, родните и близките на Красимир Узунов. \r\nЛивия НИНОВА", "date": "2019.02.25", "title": "Димитър Бръчков, кмет на Петрич: България изгуби един достоен патриот и пламенен родолюбец, какъвто беше Красимир Узунов"}
{"url": "http://www.focus-news.net/news/2019/02/25/2627890/petar-boychev-istoricheski-muzey-tutrakan-v-litseto-na-krasimir-uzunov-balgariya-zagubi-edin-mnogo-dostoen-chovek.html", "text": "В лицето на Красимир Узунов България загуби един много достоен човек. Това каза пред  Радио „Фокус“ - Шумен  Петър Бойчев, директор на Историческия музей в Тутракан. „Той беше най-добрият историк сред историците, най-близко до народа, не със сухата история, направена в кабинетите, а с историята в спомените на живи участници. Той работеше непрестанно, след първата част на „Епопея на Добруджа“, работеше по втората част. Преди две седмици се видяхме в неговия кабинет и каза, че е написал е вече 1500 страници, втора част на „Каймакъ-Чаланъ“, каза Петър Бойчев. Той говори и за помощта и подкрепата на Красимир Узунов за утвърждаването на Тутракан като град  на българската бойна слава. „И ние го реализирахме с негова помощ, зае се с направата и на информационен знак, който да бъде поставен в четирите краища на града и който да говори за тази бойна слава. Млад си отиде, остави много добри дела недовършени. Българската история, българското общество, България губи голям патриот, изключителен родолюбец. За нас, историците в музеите, които работим за разпространяване и популяризиране на  историята на родния край, той ни беше в голяма помощ. Срещите с него са незабравими, разказваше много интересно, с много факти, успяваше да грабне аудиторията, тя го затрупваше с въпроси, на които той отговаряще с охота“, каза Петър Бойчев. Той изрази най-искрени съболезнования по повод кончината на Красимир Узунов. Петър Бойчев посочи, че паметта му ще бъде почетена с едноминутно мълчание  тази вечер при представянато на фотоалбума „Добруджа във войните за национално обединение“ в Тутракан. \r\nИвелина ИВАНОВА", "date": "2019.02.25", "title": "Петър Бойчев, Исторически музей - Тутракан: В лицето на Красимир Узунов България загуби един много достоен човек"}
{"url": "http://www.focus-news.net/news/2019/02/25/2627893/vratsa-dve-zheni-sa-postradali-pri-katastrofa-mezhdu-lek-avtomobil-i-mikrobus-na-patya-mezhdu-vratsa-i-montana-pri-razklona-za-selo-moravitsa.html", "text": "Катастрофа между лек автомобил и микробус е станала на пътя между Враца и Монтана, две жени са пострадали и са откарани в Център за спешна медицинска помощ-Враца, съобщиха за  Радио „Фокус“ – Видин  от полицията във Враца. Тежката катастрофа е станала тази сутрин на главен път Е-79 при разклона за село Моравица. Една от пострадалите жени, която е управлявала лекия автомобил, е поискала да спре в дясната лента. Идващият отзад микробус със софийски номер е блъснал колата. Още една жена, пътувала в лекия автомобил, е пострадала. Лекият автомобил е смачкан, щети са нанесени и на микробуса. Екип на „Пътна полиция“ е на мястото на катастрофата, движението в този участък е ограничено. \r\nАнна ЛОЗАНОВА", "date": "2019.02.25", "title": "Враца: Две жени са пострадали при катастрофа между лек автомобил и микробус на пътя между Враца и Монтана при разклона за село Моравица"}
{"url": "http://www.focus-news.net/news/2019/02/25/2627895/dots-d-r-petar-nenkov-zagubata-na-krasimir-uzunov-shte-se-otrazi-mnogo-na-razvitieto-na-nashata-voenno-istoricheska-nauka.html", "text": "Загубата на Красимир Узунов ще се отрази много на развитието на нашата военно-историческа наука. Това каза за  Радио „Фокус” - Пловдив  военният историк доц. д-р Петър Ненков по повод кончината му. „Въпреки че не беше с академични звания, неговите знания в областта бяха големи, той бе един от най-добрите познавачи на военната ни история и на войните за национално освобождение и обединение на България\", каза историкът. По думите на Ненков, със загубата на Узунов българската военно-историческа наука ще претърпи голям удар. „Не е тайна, че книгата му за Каймак-Чалан се превърна в един истински бестселър на родолюбието, на българската военна история. Той възкреси спомена за тези епични години на Първата световна война, за масовия героизъм, за храбростта и саможертвата на българските войници и офицери”, каза още Ненков. Според него, със своите многобройни публикации в наши и чужди издания, със своите книги и статии, Красимир Узунов наистина е възкресил спомена за нашите талантливи пълководци, като полк. Дрангов, който е бил един от неговите любими персонажи. „Мисля, че книгите, които той написа за 23-ти пехотен Шипченски полк, за бойните маршове на Българската армия, за славата и честта на България, за действията по време на Първата световна война на Първа конна дивизия на ген. Иван Колев и на Трета българска армия на ген. Стефан Тошев, тези негови книги и участия в публицистични предавания за съвременното положение в Македония и Западните Балкани, го очертаха като един експерт по военна история, който наистина, със своите знания, остави след себе си една ярка диря, която трудно може да бъде запълнена”, каза още Петър Ненков. „В миналото ни учеха, че нямало незаменими хора, но аз не съм съгласен с това. Има незаменими хора и един от тях е Красимир Узунов”, добави Петър Ненков. \r\nЦветана ТОНЧЕВА", "date": "2019.02.25", "title": "Доц.  д-р Петър Ненков: Загубата на Красимир Узунов ще се отрази много на развитието на нашата военно-историческа наука"}
{"url": "http://www.focus-news.net/news/2019/02/25/2627887/afp-podkrepyanite-ot-sasht-siriyski-sili-vazobnoviha-evakuatsiyata-ot-posledniya-anklav-na-islyamska-darzhava.html", "text": "Подкрепяните от САЩ сирийски сили възобновиха евакуацията от последния анклав на \"Ислямска държава\", предава  AFP . \r\nКореспондент на агенцията съобщава за 30 камиона, които са транспортирали цивилни извън зоната, контролирана от джихадистите. Припомня се, че евакуацията, организирана от Сирийските демократични сили (СДС) бе преустановена преди два дни. Тереза Герова", "date": "2019.02.25", "title": "AFP: Подкрепяните от САЩ сирийски сили възобновиха евакуацията от последния анклав на \"Ислямска държава\""}
{"url": "http://www.focus-news.net/news/2019/02/25/2627882/dots-d-r-valentin-kitanov-yuzu-neofit-rilski-vsichko-onova-koeto-krasimir-uzunov-napisa-prez-tezi-godini-e-dostoyno-da-bade-sabrano-v-sbornitsi-koito-da-ostanat-za-pokoleniyata.html", "text": "Най-напред искам да изкажа своите искрени и дълбоки съболезнования към семейството, близките, роднините, приятелите и колегите на Красимир Узунов. Това каза за  Радио „Фокус“ – Пирин  доц. д-р Валентин Китанов, историк и ръководител на катедра „История“ към Югозападен университет (ЮЗУ) „Неофит Рилски“ в Благоевград. „Наистина, освен съмишленици по редица проблеми, по които работихме през последните 20-30 години, бяхме и много добри приятели. В такива минути е много трудно да се говори в минало време за един човек, за който нямам усещането, че си е отишъл, но искам да подчертая, че за мен Краси ще остане един от най-последователните и непримирими борци за истината за Македония в един много труден период от развитието на българската историческа наука, на българската журналистика и българската държава като цяло“, посочи той. Доц. д-р Валентин Китанов добави, че с изключително постоянство и последователност Красимир Узунов е успял да изгради буквално в рамките на няколко години един кръг от съмишленици около себе си, които денонощно са работели за каузата на Македония. „Искам да подчертая неговите големи заслуги за съхранението на българската памет, за военното минало на българската държава, за нейните военни успехи, за това, което той успя с инициативите си да възобнови като почит и преклонение пред българските воини, които са загинали във войните за национално освобождение и обединение. Не на последно място искам да кажа, че той беше един неуморим творец“, добави доц. д-р Китанов. Той посочи, че няма да изброява неговите заслуги в областта на публицистиката и историографията, но му се струва, че всичко онова, което Красимир Узунов е написал през тези години, е достойно да бъде събрано и обединено в сборници, които да останат за поколенията. „Защото в крайна сметка той е един пример за това как се защитава национална кауза и как се уважава националното достойнство, както на българите, така и на всички останали балкански народи, до чиято история той се е докоснал“, подчерта доц. д-р Китанов. \r\nЛивия НИНОВА", "date": "2019.02.25", "title": "Доц. д-р Валентин Китанов, ЮЗУ „Неофит Рилски“: Всичко онова, което Красимир Узунов написа през тези години, е достойно да бъде събрано в сборници, които да останат за поколенията"}
{"url": "http://www.focus-news.net/news/2019/02/25/2627891/glavniyat-prokuror-sotir-tsatsarov-krasimir-uzunov-shte-ostane-v-sartsata-na-vsichki-ni-kato-zabelezhitelna-lichnost-uvazhavan-i-tsenen-profesionalist-vdahnoven-patriot-i-dobar-chovek-s-golyamo-sartse.html", "text": "Красимир Узунов ще остане в сърцата на всички ни като забележителна личност, уважаван и ценен професионалист, вдъхновен патриот и добър човек с голямо сърце. Поклон пред паметта му! Това заяви главният прокурор Сотир Цацаров в  съболезнователен адрес .", "date": "2019.02.25", "title": "Главният прокурор Сотир Цацаров: Красимир Узунов ще остане в сърцата на всички ни като забележителна личност, уважаван и ценен професионалист, вдъхновен патриот и добър човек с голямо сърце"}
{"url": "http://www.focus-news.net/news/2019/02/25/2627883/dimitar-delchev-dvizhenie-balgariya-na-grazhdanite-krasimir-uzunov-be-chovek-s-mnogo-yasen-pogled-varhu-sabitiyata-i-protsesite-v-darzhavata.html", "text": "Красимир Узунов бе човек с много ясен поглед върху събитията и процесите в държавата. Това каза за  Радио „Фокус“ - Пирин  Димитър Делчев, председател на „Движение България на гражданите“. „Новината за смъртта на Красимир Узунов беше шокираща за мен, а предполагам и за цялата българска общественост, тъй като Красимир Узунов до последно влагаше страшно много енергия и емоция в това да поддържа една от най-големите частни радиостанции и информационни мрежи в България. По мое мнение той се справяше отлично с тази кауза, която беше възприел. Освен това смятам, че той беше човек родолюбец, който изключително добре познаваше балканските нрави и възприятия и като такъв имаше изключително точна оценка на съвременните събития“, отбеляза той. Димитър Делчев изказа своите съболезнования към семейството и близките на Красимир Узунов.", "date": "2019.02.25", "title": "Димитър Делчев, „Движение България на гражданите“: Красимир Узунов бе човек с много ясен поглед върху събитията и процесите в държавата"}
{"url": "http://www.focus-news.net/news/2019/02/25/2627885/yuliya-tsinzova-stolichna-biblioteka-dumite-sa-bezsilni-da-opishem-zagubata-na-uvazhavaniya-avtor-na-stotitsi-materiali-za-zapadnite-balkani-makedoniya-i-odrinsko-i-balgarskata-voenna-istoriya.html", "text": "От свое име и от името на екипа на Столична библиотека изказвам своите най-искрени съболезнования по повод смъртта на вашия колега и дългогодишен наставник – Красимир Узунов. Думите са безсилни, за да опишем мъката си за загубата на дълбоко уважавания автор на стотици материали за Западните Балкани, Македония и Одринско и българската военна история, създател на първата частна информационна агенция. Това се посочва в съболезнователен адрес от Юлия Цинзова, директор на Столичната библиотека, изпратен от пресцентъра на  библиотеката . „Освен това той беше и дългогодишен приятел на Столична библиотека. Информацията за нашите събития редовно намираше място на сайта на Информационна агенция „Фокус“ и звучеше по Радио „Фокус“. Неговите книги ще останат завинаги във фондовете на Столична библиотека на разположение на родолюбивите читатели. Столична библиотека и многобройните й читатели ще си спомнят човека и общественика Красимир Узунов. Съболезнования към семейството и близките му! Светла му памет!“, се казва още в съболезнователния адрес.", "date": "2019.02.25", "title": "Юлия Цинзова, Столична библиотека: Думите са безсилни да опишем загубата на уважавания автор на стотици материали за Западните Балкани, Македония и Одринско и българската военна история"}
{"url": "http://www.focus-news.net/news/2019/02/25/2627898/d-r-neno-nenov-bchk-burgas-2018-ta-e-godina-koyato-izmerva-dalgiya-pat-ot-razvitieto-na-edna-organizatsiya.html", "text": "2018-та е година, която измерва дългия път от развитието на една организация. Това каза председателят на БЧК – Бургас д-р Нено Ненов по време на годишно отчетно-областно събрание на Български червен кръст (БЧК) – Бургас, предаде репортер на  Радио „Фокус“ – Бургас . „Тази организация продължава да свързва хората, да вдъхновява за лични прозрения, усърдност и развитие за грижите на човека“, добави Ненов. По думите му през отчетната 2018 година областната организация на Българския червен кръст – Бургас е продължила процесите на поддържане на стандартите на добре функциониращо дружество. \r\nМария КУРТЕВА", "date": "2019.02.25", "title": "Д-р Нено Ненов, БЧК - Бургас: 2018-та е година, която измерва дългия път от развитието на една организация"}
{"url": "http://www.focus-news.net/news/2019/02/25/2627888/rayna-drangova-krasimir-uzunov-beshe-edin-savremenen-buditel-zagubata-e-za-tseliya-narod.html", "text": "Красимир Узунов беше един съвременен будител. Това каза за  Агенция „Фокус“  Райна Дрангова, внучка на полковник Борис Дрангов. „Загубата е за целия народ, защото той беше един съвременен будител. Много ми е трудно да говоря за него в минало време. Той написа прекрасни книги. За него Македония не беше само кауза. Тя беше нещо, което той изживяваше с цялото си сърце. Много ми е тежко, защото много ще ми липсва, и не само на мен. Той беше един безкрайно работлив човек, отдаден на работата си. Приемаше толкова много хора и ги изслушваше. Загубата е голяма и просто нямам думи. Знам, че там, горе го очакват майка му, дядо ми, офицери и войници. Той ще намери достойно място между тях. Бог да го прости!“, каза Райна Дрангова.", "date": "2019.02.25", "title": "Райна Дрангова: Красимир Узунов беше един съвременен будител, загубата е за целия народ"}
{"url": "http://www.focus-news.net/news/2019/02/25/2627900/radoslav-simeonov-gl-ekspert-po-voenni-pametnitsi-v-ministerstvoto-na-otbranata-krasimir-uzunov-goreshe-na-tema-voenna-istoriya.html", "text": "Красимир Узунов гореше на тема военна история. Това каза пред  Радио „Фокус“-Шумен  историкът Радослав Симеонов, гл. експерт по военни паметници в Министерството на отбраната. Той посочи, че тази вечер паметта му ще бъде почетена с минута мълчание по време на представяне в Тутракан на фотоалбума „Добруджа във войните за национално обединение“. „Мислех, пътувайки към Тутракан, как ще се обадя на Краси и ще му се похваля с това, което сме направили. Много съжалявам за неговата кончина. Не мога да повярвам още, мисля си, че някой ни заблуждава и ни пуска фалшиви новини. Но очевидно трябва да приемем факта, че той вече е при онези, за които писа - от Каймак-Чалан, от Булаир. Краси Узунов гореше на тема военна история. Едва ли има човек, който по-добре и по-сладкодумно от него може да разказва за това какво е постигнала Българската армия в Първата световна война. Имам чувството, че знаеше ден по ден, час по час какво се случва на всеки баир и във всяка долчинка какво е ставало и можеше увлекателно да разказва и да убеждава, че е голяма наша загуба, че не знаем това, което се е случвало по време на Първата световна война, и че съвременна България не го е отчела. Краси беше популяризатор, умееше да приобщи към българската история дори най-предубедения читател или зрител. Когато той говореше, залата замлъкваше и всички го слушаха в захлас, защото думите му бяха прости и истински. Няма да го забравим“, заяви Радослав Симеонов. \r\nИвелина ИВАНОВА", "date": "2019.02.25", "title": "Радослав Симеонов, гл. експерт по военни паметници в Министерството на отбраната: Красимир Узунов гореше на тема военна история"}
{"url": "http://www.focus-news.net/news/2019/02/25/2627894/valeri-simeonov-nfsb-shte-zapomnya-krasimir-uzunov-s-vazrazhdaneto-na-rodolyubieto-tam-toy-beshe-nomer-edno.html", "text": "Ще запомня Красимир Узунов с възраждането на родолюбието – там той беше номер едно. Това каза за  Радио „Фокус“  лидерът на НФСБ Валери Симеонов. \r\n„Това е доста тежък удар и го приех лично, защото много добре се познавахме с Красимир Узунов, много добре работихме, особено в посока на българите в чужбина. В негово лице винаги съм намирал подкрепа и разумен съвет, защото той беше много добър политически анализатор – помагал ми е тогава, когато е трябвало да се вземе решение“, заяви Симеонов.  \r\nТой посочи, че Красимир Узунов е много голям българин. „И в късо време след кончината на проф. Божидар Димитров сега и той… Лоша вест за България. Ще го запомня с неговата компетентност, с неговото качество да анализира хладнокръвно всяка ситуация и да има точен поглед и преценка не само на политическите събития и на хората, които участват в политическия живот на България, но и като цяло във възраждането на родолюбието. Там той беше номер едно – с мащабната дейност по изграждане и реализиране на изнесени радио постове в другите държави, с покриването на българските общности извън територията на България. Той беше компетентен във всяко отношение човек, човек, от когото винаги можеш да получиш ценен съвет“, заяви Симеонов.", "date": "2019.02.25", "title": "Валери Симеонов, НФСБ: Ще запомня Красимир Узунов с възраждането на родолюбието – там той беше номер едно"}
{"url": "http://www.focus-news.net/news/2019/02/25/2627903/burgas-mokri-sa-patnite-nastilki-po-visokite-mesta-v-oblastta.html", "text": "Мокри са пътните настилки по високите места в областта. Това съобщи за  Радио „Фокус“ – Бургас  дежурният от Областно пътно управление. Пътищата са обработени, но е възможно заледяване с падането на температурите. \r\nИнтензивен е трафикът и по основните улици и булеварди в град Бургас. По-натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурго“ и „Булаир“ и по булевардите „Тодор Александров», „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария ПОПЧЕВА", "date": "2019.02.25", "title": "Бургас: Мокри са пътните настилки по високите места в областта"}
{"url": "http://www.focus-news.net/news/2019/02/25/2627897/prof-gencho-nachev-krasimir-uzunov-beshe-patriot-i-rodolyubets-koyto-ne-se-pritesnyavashe-ot-politicheski-konyunkturi.html", "text": "Красимир Узунов беше патриот и родолюбец, който не се притесняваше от политически конюнктури. Това за  Радио „Фокус“  каза директорът на Университетската многопрофилна болница за активно лечение „Св. Екатерина“ проф. Генчо Начев.  \r\n„Приех вестта за кончината на Красимир Узунов с изненада и с изключително съжаление. Изненада, защото той е човек, който никога не се е оплаквал, и човек, който водеше един здравословен начин на живот. Много мъчно ми е и много трудно. В такива моменти се говори трудно, защото ми беше изключително добър приятел. Той беше човек, който казваше на бялото бяло и на черното черно. Не се притесняваше нито от политически конюнктури, нито от позицията на този, който е срещу него, за да каже какво мисли“, заяви проф. Начев. \r\nТой посочи, че Красимир Узунов е бил патриот и родолюбец. „Много точен човек беше. Винаги, когато е могъл, на когото е могъл е помогнал. Разстроен съм, но, за съжаление, такива неща се случат. Бог да го прости. Ще остане в сърцата ни – на всички, които го познавахме. Ще го запомня с приятелството му, с откровеността. Заедно издадохме две книги. Беше изключителен човек“, каза още проф. Начев.", "date": "2019.02.25", "title": "Проф. Генчо Начев: Красимир Узунов беше патриот и родолюбец, който не се притесняваше от политически конюнктури"}
{"url": "http://www.focus-news.net/news/2019/02/25/2627899/kancho-stoychev-krasimir-uzunov-beshe-chovek-na-chestta-vseki-den-stavayki-sutrin-toy-misleshe-za-balgariya.html", "text": "Красимир Узунов беше човек на честта, всеки ден, ставайки сутрин, той мислеше за България. Това каза за  Агенция „Фокус“  социологът Кънчо Стойчев. „Трагедията е голяма. Човекът беше много читав. За мен Краси на първо място беше човек на честта. В едно нормално общество би следвало повечето хора, ако не и всичките да имат чест, но за съжаление живеем в общество, в което честта е много рядко срещана. Това беше силата на Краси. В общество, в което рядко се среща чест, той да свети с нея“, посочи той. „На второ място, той наистина е човек, за който думата „родина“ означаваше нещо. Не просто на маса с чаша в ръка, както за много българи се оказва родината, а всеки ден като стане сутрин, Краси беше от хората, които мислеха за България. Това, което правеше, той го правеше за България и това е рядкост“, коментира Стойчев. „На трето място, той беше един изключително порядъчен и талантлив човек. Той беше талантлив в журналистиката, после в предприемаческата си дейност. Краси беше доста неуморен, непрекъснато работеше. С него се познаваме чак от 30 години насам“, изтъкна още той.", "date": "2019.02.25", "title": "Кънчо Стойчев: Красимир Узунов беше човек на честта, всеки ден, ставайки сутрин, той мислеше за България"}
{"url": "http://www.focus-news.net/news/2019/02/25/2627908/gencho-genchev-kmet-na-svishtov-blagodarya-na-krasimir-uzunov-za-savetite-za-urotsite-i-za-priyatelstvoto-mu-sas-svishtov.html", "text": "Срещите с Красимир Узунов остават незабравим спомен за мен. Това написа в  съболезнователен адрес  по повод загубата на Красимир Узунов, собственик на Агенция и Радиоверига „Фокус“, кметът на Свищов Генчо Генчев. Той изказа съболезнования за загубата от свое име и от името на екипа на местната администрация. „Имах шанса, щастието, удоволствието и честта да познавам лично Красимир Узунов. Срещите с него за мен ще останат незабравими спомени. Разговорите ни бяха жизнеутвърждаващи уроци по родолюбие, национална чест и достойнство. Съвместните ни инициативи бяха плод на будната му национална принадлежност, ярко изявения му патриотизъм и енциклопедичните му познания. Силно изразената му родова принадлежност, остави дълбок печат в неговия жизнен и професионален път. Благодаря му за съветите, за уроците и за приятелството му със Свищов! Работата с него ме научи на професионализъм и ми носеше удовлетворение. Срещите си с него ще помня винаги и ще ми липсват.“, се казва още в съболезнователния адрес.", "date": "2019.02.25", "title": "Генчо Генчев, кмет на Свищов: Благодаря на Красимир Узунов за съветите, за уроците и за приятелството му със Свищов"}
{"url": "http://www.focus-news.net/news/2019/02/25/2627904/velislava-krasteva-dps-prieh-novinata-za-konchinata-na-krasimir-uzunov-s-chuvstvo-na-zaguba-na-skap-priyatel-golyam-balgarin-dostoen-mazh-patriot-i-chovek-s-viziya-i-misiya.html", "text": "Приех новината за кончината на Красимир Узунов с чувство на загуба на скъп приятел, голям българин, достоен мъж, патриот и човек с визия и мисия. Това каза за  Радио „Фокус“  Велислава Кръстева - народен представител и член на Централния съвет на ДПС. \r\n„С изключителна тъга приех новината за кончината на Красимир Узунов, с изключително чувство за загуба на скъп приятел, на голям българин, на един много цветен и силен човек, достоен мъж, патриот, човек с визия и мисия“, заяви Кръстева и посочи, че е много тъжно и празно, когато си отиват такива хора.  \r\n„Буден ум, винаги изпълнен с енергия и идеи. Онзи ден си говорихме по телефона – обади ми се с идея да кара различни хора да рецитират стихове на български поети, които слушателите да трябва да разпознават. И аз ще го направя: „Аз отивам, за да се не върна, дълг отечествен зове ме в бой - дай за сетен път да те целуна и да те прегърна, сине мой!“ - стихове на Стамен Панчев. Голям си бе, Поручик. Всичко знаеш ти! Бог да го прости“, каза още Кръстева.", "date": "2019.02.25", "title": "Велислава Кръстева, ДПС: Приех новината за кончината на Красимир Узунов с чувство на загуба на скъп приятел, голям българин, достоен мъж, патриот и човек с визия и мисия"}
{"url": "http://www.focus-news.net/news/2019/02/25/2627896/plamen-dimitrov-knsb-balgariya-zagubi-edin-golyam-patriot.html", "text": "С прискърбие научих за кончината на Красимир Узунов. България загуби един голям патриот, а КНСБ се прости с един истински приятел. Това се посочва в съболезнователен адрес от президента на КНСБ Пламен Димитров, изпратен от пресцентъра на  синдиката .  \r\n\"Ще пазим завинаги спомена за едно голямо перо и едно голямо сърце, което никога не забрави майка България. Нека написаното от него се чете и напомня на всеки сънародник, че няма нищо по-свято от Родината! От името на ръководството на КНСБ изказвам най-искрени съболезнования на семейството, колегите и близките на г-н Узунов. Дълбок поклон пред светлата му памет!\", казва още Пламен Димитров.", "date": "2019.02.25", "title": "Пламен Димитров, КНСБ: България загуби един голям патриот"}
{"url": "http://www.focus-news.net/news/2019/02/25/2627910/smolyan-ostava-ogranicheno-dvizhenieto-za-tovarni-avtomobili-nad-12-tona-s-remarketa-i-poluremarketa-prez-prohoda-prevala.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а температурите са отрицателни. Пътните настилки са мокри, заснежени и заледени на места, но са почистени и обработени. Остава ограничено движението за товарни автомобили над 12 тона с ремаркета и полуремаркета през прохода „Превала“. През останалите проходи няма ограничения, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. През деня не са регистрирани инциденти по пътищата в областта. \r\nПовишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.25", "title": "Смолян: Остава ограничено движението за товарни автомобили над 12 тона с ремаркета и полуремаркета през прохода „Превала“"}
{"url": "http://www.focus-news.net/news/2019/02/25/2627901/prof-ognyan-gerdzhikov-krasimir-uzunov-beshe-edin-stoynosten-erudiran-i-mnogo-obektiven-chovek.html", "text": "Красимир Узунов беше един стойностен, ерудиран и много обективен човек. Това каза за  Агенция „Фокус“  Огнян Герджиков, бивш председател на парламента и бивш служебен премиер. „Аз малко се познавам с Красимир Узунов, но съм с впечатленията за един изключително ерудиран човек, в областта, в която работи. Той е много обективен и с много познания. За мен той е много стойностен човек. Много без време си отиват такива стойностни хора“, посочи той. „С него се познаваме повече от 15 години, но възможностите ни да общуваме не са били толкова големи. Това, което знам и което съм чел за него, показваше, че той е един изключително добър специалист“, коментира проф. Герджиков.", "date": "2019.02.25", "title": "Проф. Огнян Герджиков: Красимир Узунов беше един стойностен, ерудиран и много обективен човек"}
{"url": "http://www.focus-news.net/news/2019/02/25/2627906/nbc-ochakva-se-sasht-da-obyavyat-yasni-deystviya-v-podkrepa-na-huan-guaydo.html", "text": "Очаква се САЩ да обявят „ясни действия“ в подкрепа на Хуан Гуайдо, информира  NBC . \r\nСъединените щати планират нови начини за оказване на натиск върху венецуелския президент Николас Мадуро да се откаже от властта и други средства за оказване на помощ на хората от икономически опустошената южноамериканска нация, след като планираната доставка на хуманитарна помощ този уикенд не се осъществи. \r\nВицепрезидентът Майк Пенс пътува до колумбийската столица в понеделник, за да се срещне с членове на регионална коалиция и с лидера на опозицията във Венецуела Хуан Гуайдо и да обсъди следващите стъпки, насочени към отстраняването от власт на Мадуро, пише медията. \r\nВисокопоставен представител на администрацията заяви, че се очаква Пенс да обяви \"ясни действия\", докато говори пред лидерите на страните от групата Лима - коалиция от повече от десет държави от региона, организирани за справяне с кризата във Венецуела. \r\n\"Ще покажем на света и на Мадуро, че Съединените щати стоят с народа на Венецуела и че Съединените щати стоят с Гуайдо\", каза източникът под условие за анонимност. \"И ще продължим да стоим с него, докато демокрацията не бъде възстановена и хуманитарната помощ не стигне до мястото, където е необходима.\" \r\nГуайдо, който е признат за временен президент от САЩ и 50 други правителства, които считат, че преизбирането на Мадуро миналата година е нелегитимно, призова международната общност да разгледа \"всички възможности\" за разрешаване на кризата в Венецуела. Близкият му съюзник, Хулио Борхес, посланикът на опозицията при групата от Лима, бе по-категоричен в неделя, призовавайки за използване на сила срещу правителството на Мадуро. Американски служители, обаче, избягват да говорят за военни действия, пише NBC.  Юлиян Марков", "date": "2019.02.25", "title": "NBC: Очаква се САЩ да обявят „ясни действия“ в подкрепа на Хуан Гуайдо"}
{"url": "http://www.focus-news.net/news/2019/02/25/2627913/sofiya-do-28-fevruari-dvizhenieto-v-uchastaka-ot-zlatnata-ribka-do-kokalyansko-hanche-na-pat-ii-82-samokov-borovets-shte-se-osashtestvyava-v-edna-lenta-poradi-podmyana-na-mantineli.html", "text": "До 28 февруари (четвъртък) движението в участъка от „Златната рибка“ до „Кокалянско ханче“ на път II-82 Самоков - Боровец ще се осъществява в една лента поради подмяна на ограничителните системи (мантинели). Това съобщиха от пресцентъра на  Агенция \"Пътна инфраструктура\" . Необходимо е шофьорите да карат внимателно и да спазват стриктно поставената сигнализация.", "date": "2019.02.25", "title": "София: До 28 февруари движението в участъка от „Златната рибка“ до „Кокалянско ханче“ на път II-82 Самоков - Боровец ще се осъществява в една лента поради подмяна на мантинели"}
{"url": "http://www.focus-news.net/news/2019/02/25/2627902/artan-grubi-dsi-makedoniya-koalitsiyata-sas-sdsm-funktsionira-normalno.html", "text": "Депутатът на ДСИ Артан Груби заяви, че коалицията със СДСМ функционира нормално, информира македонската редакция на радио  ”Свободна Европа“ . \r\nТой заяви на пресконференция в парламента, че ДСИ подкрепя върховенството на закона без всякакви външни въздействия. Относно заседанието за имунитета на заподозрения депутат и бивш парламентарен председател Трайко Веляновски, той казва, че вината носят отделни депутати. Според него това изобщо нямаше да се случи, ако председателят на парламентарната комисия по въпросите на имунитета не е бил пренасрочил гласуването, без да информира ДСИ. Груби казва, че в коалиция със СДСМ те са постигнали много, променили са името на страната и конституцията, постигнали са езикова справедливост и са убедени, че ще извършат необходимите реформи за интеграция с ЕС. \r\n\"Това ще бъде преодоляно и съвместно ще приемем закони, които изискват мнозинство от две трети,\" каза Груби. \r\nПо-рано премиерът Зоран Заев изрази недоволство и възмущение, а СДСМ потърси отговорност от Талат Джафери за непроведеното гласуване за имунитета на Веляновски. От своя страна Джафери отговори, че времето за гласуване е изтекло\", най-вече заради определени депутати, особено депутата от СДСМ Мухамед Зечири\". Депутатът Зиядин Села също обвини ВМРО-ДПМНЕ и ДСИ, че се защитават взаимно, припомня редакцията.  Юлиян Марков", "date": "2019.02.25", "title": "Артан Груби, ДСИ (Македония): Коалицията със СДСМ функционира нормално"}
{"url": "http://www.focus-news.net/news/2019/02/25/2627914/kardzhali-detsa-vezaha-v-istoricheskiya-muzey-martenitsi-traditsionni-za-rayona-na-iztochnite-rodopi.html", "text": "Деца разработиха мартеници в Историческия музей в Кърджали. Учениците от СУ „Йордан Йовков“ се запознаха с обичаите, обредите, вярванията и легендите, свързани с Първи март. Бяха изработени традиционни мартеници, характерни за Източните Родопи. С готовите мартенички ще бъдат зарадвани обитателите на Дома за стари хора в град Кърджали.   \r\nДарина ДЕЕНИЧИНА", "date": "2019.02.25", "title": "Кърджали: Деца везаха в Историческия музей мартеници, традиционни за района на Източните Родопи"}
{"url": "http://www.focus-news.net/news/2019/02/25/2627916/veliko-tarnovo-ogranicheno-e-dvizhenieto-za-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Ограничено е движението за товарни автомобили над 12 тона по пътя между село Лозен и Полски Тръмбеш. Това съобщиха за  Радио „Фокус“ – Велико Търново  от Областно пътно управление. Причината е намален габарит на пътното тяло. Обходният маршрут е пред Лозен – Драганово – Янтра – Поликраище – Полски Тръмбеш. Временната организация на движение е в сила до края на месец май. Условията за пътуване в областта са нормални за сезона. Настилките са предимно сухи, на места има мокри и заледени участъци. Нека водачите карат внимателно. Времето е ясно, без валежи и намалена видимост. Ограничено за автомобили над 10 тона е движението по пътя Дебелец – Средни колиби – Елена. Обходният маршрут, който е валиден до 31 май, е през Дебелец – Велико Търново – Лясковски кантон – Миндя – Елена и обратно. Не се допуска преминаване на коли по пътя Царски извор – Драганово. В участъка от км 0+000 до км 5+500 има свлачище, което трябва да бъде укрепено до края на май. Обходният маршрут е пред Царски извор – Сушица – Драганово и обратно. Затворен за автомобили над 3.5 тона е пътя Чешма – Кесарево. Обходният маршрут е през Чешма – Сливовица – Горско Ново село – Джулюница – Кесарево. Ремонтни дейности се извършват по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Укрепването ще продължи до началото на юни. \r\nЛуиза ТРАНЧЕВА", "date": "2019.02.25", "title": "Велико Търново: Ограничено е движението за товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2019/02/25/2627905/viktor-yanev-oblasten-upravitel-na-kyustendil-dnes-balgariya-rodnata-ni-zhurnalistika-i-fokus-zagubiha-edin-chesten-i-printsipen-chovek.html", "text": "Днес България, родната ни журналистика и Информационна агенция „Фокус“ загубиха един честен и принципен човек. Това каза пред  Радио „Фокус” – Кюстендил  Виктор Янев, областен управител на Кюстендил. „Поднасям своите искрени съболезнования на близките му! Поклон пред паметта му и нека да почива в мир!”, каза Виктор Янев. \r\nВенцеслав ИЛЧЕВ", "date": "2019.02.25", "title": "Виктор Янев, областен управител на Кюстендил: Днес България, родната ни журналистика и „Фокус“ загубиха един честен и принципен човек"}
{"url": "http://www.focus-news.net/news/2019/02/25/2627915/kyustendil-trafikat-e-s-normalna-intenzivnost-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.25", "title": "Кюстендил: Трафикът е с нормална интензивност по пътищата в областта"}
{"url": "http://www.focus-news.net/news/2019/02/25/2627911/afp-predadenite-na-irak-frenski-dzhihadisti-shte-badat-sadeni-ot-bagdad.html", "text": "Предадените на Ирак 13 членове на близкоизточната радикална групировка \"Ислямска държава\" с френско гражданство ще бъдат съдени в страната. Това увери държавният глава Бархам Салех, предава  AFP . \r\nБойците, които бяха предадени на Ирак от подкрепяните от САЩ сирийските кюрдски сили, \"ще бъдат съдени според иракския закон\", подчерта Салех на пресконференция след разговори с френския президент Еманюел Макрон в Париж.  Тереза Герова", "date": "2019.02.25", "title": "AFP: Предадените на Ирак френски джихадисти ще бъдат съдени от Багдад"}
{"url": "http://www.focus-news.net/news/2019/02/25/2627917/sport-milosh-raonich-otpadna-v-parviya-krag-na-turnira-v-dubay.html", "text": "Милош Раонич отпадна в първия кръг на турнира в Дубай след загуба от Ян-Ленард Щруф. Световният номер 54 се наложи над канадеца с 6:4, 5:7, 6:4. На осминафиналите той ще играе срещу Мартон Фучович.  \r\nКарен Хачанов отбеляза четвърта поредна загуба, отпадайки на старта от Николоз Басилашвили след 4:6, 1:6. В следващия кръг грузинецът ще играе с победителя от срещата между Роберто Баутиста Агут и Рамкумар Раманатан.", "date": "2019.02.25", "title": "Спорт: Милош Раонич отпадна в първия кръг на турнира в Дубай"}
{"url": "http://www.focus-news.net/news/2019/02/25/2627912/kmetat-na-smolyan-nikolay-melemov-krasimir-uzunov-ostavya-u-men-nezalichim-spomen-za-chovek-na-chestta-i-pochtenostta.html", "text": "С дълбока скръб узнах тъжната вест за внезапната кончина на големия професионалист и приятел Красимир Узунов, собственик на Агенция и Радиоверига „Фокус“. Това се казва в  съболезнователен адрес  от кмета на Смолян Николай Мелемов. „В такива моменти, думите сякаш губят силата си и колкото и красиво да ги наредим не е достатъчно, за да изразим цялото си преклонение пред личността с висок обществен авторитет, пазител на българската история, журналист и родолюбец. Красимир Узунов оставя у мен незаличим спомен за човек на честта и почтеността. Дълбок поклон пред светлата му памет!“, посочва Николай Мелемов.", "date": "2019.02.25", "title": "Кметът на Смолян Николай Мелемов: Красимир Узунов оставя у мен незаличим спомен за човек на честта и почтеността"}
{"url": "http://www.focus-news.net/news/2019/02/25/2627909/predsedatelyat-na-smetnata-palata-tsvetan-tsvetkov-krasimir-uzunov-sazdade-informatsionna-institutsiya-otdadena-na-rodolyubivite-ideali.html", "text": "Красимир Узунов създаде информационна институция, отдадена на родолюбивите идеали. Това посочва председателят на Сметната палата Цветан Цветков в  съболезнователен адрес  по повод на неочакваната загуба на Красимир Узунов. „Болката ни е голяма, защото неочаквано и тихо ни напусна един предан на професията си, принципен и достоен човек и наш съмишленик. Красимир Узунов не само превърна Информационна агенция „Фокус“ в институция за бързи и истински новини, но и възроди изконните български идеали за родолюбие,  свобода и просвета. Работеше с много хъс, с разбиране към другите и със сърце за нашето Отечество България! Най-искрени съболезнования от името на Сметната палата на Република България и от мое име на семейството му и на екипа на Агенция  „Фокус“! Почивай в мир!, казва още Цветан Цветков.", "date": "2019.02.25", "title": "Председателят на Сметната палата Цветан Цветков: Красимир Узунов създаде информационна институция, отдадена на родолюбивите идеали"}
{"url": "http://www.focus-news.net/news/2019/02/25/2627921/regionalen-istoricheski-muzey-blagoevgrad-s-vnezapnata-smart-na-krasimur-uzunov-balgariya-zagubi-edin-istinski-rodolyubets-i-patriot-edin-dobar-chovek-i-samishlenik.html", "text": "Дълбоко сме потресени от загубата на уважавания от всички българи  Красимир Узунов. Шокирани сме от тъжната новина за кончината му и всички ние дълбоко скърбим за него. Това се посочва в съболезнователен адрес от  Регионален исторически музей – Благоевград  по повод смъртта на президента на Агенция и Радиоеврига „Фокус“ – Красимир Узунов. „Изказваме най-искрени съболезнования и съчувствие към неговите близки, роднини, приятели и колеги за тежката и непоправима загуба. С внезапната смърт на г-н Узунов, България загуби един истински родолюбец и патриот, един добър човек и съмишленик. Поклон пред светлата му памет!“, се посочва още в съболезнователния адрес.", "date": "2019.02.25", "title": "Регионален исторически музей – Благоевград: С внезапната смърт на Красимур Узунов, България загуби един истински родолюбец и патриот, един добър човек и съмишленик"}
{"url": "http://www.focus-news.net/news/2019/02/25/2627926/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление-Благоевград. Проходими при зимни условия са пътищата в Благоевградска област. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в Благоевград. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.02.25", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/25/2627919/prof-georgi-bliznashki-krasimir-uzunov-beshe-istinski-patriot-i-balgarin-otdaden-na-kauzata-za-edinenieto-na-balgarskata-natsiya.html", "text": "Красимир Узунов беше истински патриот и българин, отдаден на каузата за единението на българската нация. Това каза за  Агенция „Фокус“   бившият служебен премиер и професор по конституционно право проф. Георги Близнашки. „Това е една внезапна, много тежка загуба за всички, които го познаваха и обичаха. Той беше голям патриот, истински българин, отдаден на каузата за единението на българската нация, не само вътре в страната, но и извън нея. Той положи огромни усилия за приобщаването на българите от Македония, Гърция и други краища към духовния живот на България. От него ще останат ценни книги в историята на военното дело и културата на страната. Може само да се съжалява, такива българи не се раждат често“, отбеляза проф. Близнашки.", "date": "2019.02.25", "title": "Проф. Георги Близнашки: Красимир Узунов беше истински патриот и българин, отдаден на каузата за единението на българската нация"}
{"url": "http://www.focus-news.net/news/2019/02/25/2627924/ombudsmanat-maya-manolova-predstavi-proektopromeni-v-gpk-za-po-dobra-zashtita-na-dlazhnitsite-obzor.html", "text": "Омбудсманът Мая Манолова и екипът й представиха на пресконференция проект за промени в Гражданския процесуалния кодекс, в частта изпълнително производство, които да осигурят по-добра защита на длъжниците в заповедното производство. По време на пресконференцията омбудсманът предложи четири равнища на защита с възражение от длъжника срещу неравноправните клаузи и свръхрпавомощията на банките.  \r\nЧаст от промените са свързани с осигуряването на възможност на съдилищата служебно да следят за неравноправни търговски клаузи. Манолова настоява и за възможност на длъжника да спре принудителното изпълнение, когато има неравноправни търговски клаузи или в случаите, в които смята, че дългът е некоректен или пък не дължи, във всички тези случаи на възражение. Омбудсманът и екипът й предлагат изключение да има единствено и само за държавата и общините в техните взаимоотношения с гражданите, както и в случаите, в които става въпрос за задължения на работодател към неговите работници.  \r\nСред предложенията за промени, които се отнасят до чл. 415 е свързана хипотезата, когато длъжникът не е открит и е призован чрез залепване на бележка (съобщение). Манолова предлага да се премахне презумпцията, че невъзможността длъжникът да бъде намерен, автоматично води до исков процес, и се предоставя възможност на длъжника да реагира, след като научи, че срещу него се води заповедно производство. \r\nМанолова припомни, че срещу България от страна на Европейската комисия има наказателна процедура заради несъответствие с правото на Европейския съюз. А през януари тази година ЕК даде на страната ни двумесечен срок за справяне с проблема. \r\nПредседателят на Правната комисия Данаил Кирилов заяви своята подкрепа за внасянето на промени в законопроекта за изменение и допълнение на Гражданския процесуален кодекс (ГПК). Той отбеляза, че към настоящия момент се говори за приложение с конкретно разписани проекти на правни норми и именно за това той отправи покана към омбудсманът Мая Манолова и нейния екип за среща в сряда, на която да представят в Комисията по правни въпроси в Народното събрание този законопроект.  \r\nКонстантин Кунчев, съдия в Софийския районен съд посочи, че Европейската комисия и съдът на ЕС дава задължителни указания за българския съд, с множество решения в други държави членки на ЕС и се е произнесъл, че договорът между потребителят и банкови и други финансови институции, първо трябва да отговаря на определени условия. По думите му законопроектът на омбудсмана Мая Манолова дава възможност на съда да защити потребителите на банкови и небанкови финансови услуги. \r\nИрина ИВАНОВА", "date": "2019.02.25", "title": "Омбудсманът Мая Манолова представи проектопромени в ГПК за по-добра защита на длъжниците (ОБЗОР)"}
{"url": "http://www.focus-news.net/news/2019/02/25/2627922/plamen-tsonev-fakultet-na-nvu-shumen-krasimir-uzunov-beshe-chesten-i-bezkoristen-balgarin.html", "text": "„Не само ние, приятелите на Красимир Узунов, а цяла България загуби днес един истински човек“. Това каза пред  Радио „Фокус“ - Шумен  Пламен Цонев, от шуменския факултет на Национален военен университет (НВУ) „Весил Левски“. „Познавам Красимир Узунов още като младши офицер, бяхме заедно и когато създавахме първия клуб на Офицерска легия „Раковски“ в Шумен. Той беше честен и безкористен българин. Родолюбец, патриот, радетел за всичко българско. И като офицер, и като журналист той чертаеше пътя на сближението с Македония. Днес загубихме приятел на всички - на българи, и на македонци. Рядко се срещат хора като него - човек с активна позиция, човек, който не изневери на нравственото“, каза Пламен Цонев. \r\nИвелина ИВАНОВА", "date": "2019.02.25", "title": "Пламен Цонев, Факултет на НВУ - Шумен: Красимир Узунов беше честен и безкористен българин"}
{"url": "http://www.focus-news.net/news/2019/02/25/2627928/pregled-na-mezhdunarodnite-novini-do-18-chasa-agentsiya-fokus.html", "text": "Албанският премиер Еди Рама забрани министри и депутати от неговата Социалистическа партия да участват в телевизионни дебати с бивши опозиционни депутати, които миналата седмица подадоха оставка от парламента, пише македонското електронно издание  ”МКД“ . \r\nСпоред него тези бивши депутати вече не са \"от другата страна на парламента\". \r\n\"Те вече не са от другата страна на парламента и не заслужават уважението на избирателите си,“ каза албанският премиер. \r\nПо-рано опозицията обяви своята стратегия за по-нататъшни действия, обявявайки масови протести всеки четвъртък пред парламента, когато се провеждат заседания. \r\nСлед срещата с лидерите на общинските организации на опозиционната Демократическа партия, лидерът Лулзим Баша заяви, че протестите ще продължат до свалянето на правителството на Рама, добавяйки, че \"няма да има избори с наркомафията и Балканския Мадуро\", както нарича Баша Рама. \r\n***  Предадените на Ирак 13 членове на близкоизточната радикална групировка \"Ислямска държава\" с френско гражданство ще бъдат съдени в страната. Това увери държавният глава Бархам Салех, предава  AFP . \r\nБойците, които бяха предадени на Ирак от подкрепяните от САЩ сирийските кюрдски сили, \"ще бъдат съдени според иракския закон\", подчерта Салех на пресконференция след разговори с френския президент Еманюел Макрон в Париж. \r\n***  Очаква се САЩ да обявят „ясни действия“ в подкрепа на Хуан Гуайдо, информира  NBC . \r\nСъединените щати планират нови начини за оказване на натиск върху венецуелския президент Николас Мадуро да се откаже от властта и други средства за оказване на помощ на хората от икономически опустошената южноамериканска нация, след като планираната доставка на хуманитарна помощ този уикенд не се осъществи. \r\nВицепрезидентът Майк Пенс пътува до колумбийската столица в понеделник, за да се срещне с членове на регионална коалиция и с лидера на опозицията във Венецуела Хуан Гуайдо и да обсъди следващите стъпки, насочени към отстраняването от власт на Мадуро, пише медията. \r\nВисокопоставен представител на администрацията заяви, че се очаква Пенс да обяви \"ясни действия\", докато говори пред лидерите на страните от групата Лима - коалиция от повече от десет държави от региона, организирани за справяне с кризата във Венецуела. \r\n\"Ще покажем на света и на Мадуро, че Съединените щати стоят с народа на Венецуела и че Съединените щати стоят с Гуайдо\", каза източникът под условие за анонимност. \"И ще продължим да стоим с него, докато демокрацията не бъде възстановена и хуманитарната помощ не стигне до мястото, където е необходима.\" \r\nГуайдо, който е признат за временен президент от САЩ и 50 други правителства, които считат, че преизбирането на Мадуро миналата година е нелегитимно, призова международната общност да разгледа \"всички възможности\" за разрешаване на кризата в Венецуела. Близкият му съюзник, Хулио Борхес, посланикът на опозицията при групата от Лима, бе по-категоричен в неделя, призовавайки за използване на сила срещу правителството на Мадуро. Американски служители, обаче, избягват да говорят за военни действия, пише NBC. \r\n***  Депутатът на ДСИ Артан Груби заяви, че коалицията със СДСМ функционира нормално, информира македонската редакция на радио  ”Свободна Европа“ . \r\nТой заяви на пресконференция в парламента, че ДСИ подкрепя върховенството на закона без всякакви външни въздействия. Относно заседанието за имунитета на заподозрения депутат и бивш парламентарен председател Трайко Веляновски, той казва, че вината носят отделни депутати. Според него това изобщо нямаше да се случи, ако председателят на парламентарната комисия по въпросите на имунитета не е бил пренасрочил гласуването, без да информира ДСИ. Груби казва, че в коалиция със СДСМ те са постигнали много, променили са името на страната и конституцията, постигнали са езикова справедливост и са убедени, че ще извършат необходимите реформи за интеграция с ЕС. \r\n\"Това ще бъде преодоляно и съвместно ще приемем закони, които изискват мнозинство от две трети,\" каза Груби. \r\nПо-рано премиерът Зоран Заев изрази недоволство и възмущение, а СДСМ потърси отговорност от Талат Джафери за непроведеното гласуване за имунитета на Веляновски. От своя страна Джафери отговори, че времето за гласуване е изтекло\", най-вече заради определени депутати, особено депутата от СДСМ Мухамед Зечири\". Депутатът Зиядин Села също обвини ВМРО-ДПМНЕ и ДСИ, че се защитават взаимно, припомня редакцията. \r\n***  Подкрепяните от САЩ сирийски сили възобновиха евакуацията от последния анклав на \"Ислямска държава\", предава  AFP . \r\nКореспондент на агенцията съобщава за 30 камиона, които са транспортирали цивилни извън зоната, контролирана от джихадистите. Припомня се, че евакуацията, организирана от Сирийските демократични сили (СДС) бе преустановена преди два дни. \r\n***  Лидерът на СДСМ Зоран Заев не даде конкретен отговор дали има нов партиен пазарлък за амнистия на функционери от ВМРО-ДПМНЕ, след събитията в парламента около отнемането на имунитета на народния представител Трайко Веляновски, пише македонският информационен портал  A1 On . \r\nЗаев каза, че е на мнение, че законът трябва да се прилага еднакво за всички, независимо дали става дума за член на парламента или служител на изпълнителната власт. \r\n\"Трябва да се спазват законовите процедури. Знаете, че моята позиция е ясна, законът трябва да се прилага за всички, независимо дали става дума за член на парламента или, в случая, за бивш председател на Събранието. Координаторът на комисиите ще даде подробности по този въпрос. Събранието работи съгласно своя Правилник за дейността и по утвърдени процедури ”, каза Заев. \r\nСлед снощните събития в парламента, където вината за прекратяване на заседанието и непроведеното гласуване за отнемане на имунитета на Веляновски беше приписана на коалиционния партньор ДСИ, на въпрос дали отношенията в коалицията са нестабилни, Заев призна, че има малки спорове, но те ще се опитат да ги решат. \r\n“Тези слабости, които възникнаха, са нов момент. Пред нас има много важни неща. Ще се опитаме да ги разрешим съвместно. Идеята за консенсусен кандидат за президент остава. Утре ще имаме координационна среща, на която ще разгледаме имената, анализите и други подобни. Нека се съсредоточим върху това, което предстои, каза Заев. \r\n***  Председателят на Европейския съвет Доналд Туск определи като „рационално решение“ предложението за удължаване на крайния срок за излизането на Великобритания от структурите на Общността, предава  AFP . \r\n„Вярвам, че в ситуацията, в която сме, удължаването ще бъде рационално решение“, подчерта полският политик на пресконференция след края на срещата на върха между ЕС и арабските държави, в рамките на която проведе среща с министър-председателя на Обединеното кралство Тереза Мей. \r\n***", "date": "2019.02.25", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/25/2627929/ministar-ekaterina-zaharieva-prie-za-parvi-pat-u-nas-generalniya-sekretar-na-sayuza-za-sredizemnomorieto.html", "text": "Вицепремиерът и министър на външните работи Екатерина Захариева обсъди с генералния секретар на Съюза за Средиземноморието Насер Камел възможности за общи проекти с Организацията за Черноморско икономическо сътрудничество (ЧИС), на която България в момента е ротационен председател. Това съобщиха от  пресцентъра на Министерството на външните работи.  „Амбицията на българското председателство е да работи за превръщането на ЧИС в проектна организация“, заяви министър Захариева пред госта си.  По покана на министър Захариева, това е първото посещение у нас на генерален секретар на организацията от създаването й през 2008 г.  \r\nДвамата събеседници обсъдиха възможността за сътрудничество в областта на почистването на Черно море от пластмасови отпадъци. Гостът отбеляза, че Съюзът за Средиземноморието има добра експертиза и желание да я сподели. Насер Камел допълни, че благодарение на стабилната политическа подкрепа Съюзът за Средиземноморието има опит в мобилизирането на национални, регионални и глобални фондове за свои проекти, предимно в областта на опазване на околната среда, образование и култура.  \r\nНасер Камел изрази благодарност към министър Захариева за поканата да посети България и за организираните му плодотворни срещи. По-рано през деня на разговори в Министерството на образованието и науката е била постигната договореност МОН да бъде домакин на събития на Съюза за Средиземноморието по въпросите на мобилността и образователната програма „Еразъм +“. В Министерството на околната среда и водите е била обсъдена възможността за общ проект между ЧИС и Съюза за Средиземноморието, с който именно по време на българското председателство на ЧИС да започне изпълнението на споразумение за сътрудничество между двете регионални организации.  \r\nНасер Камел беше впечатлен и от размаха на дейността и познанията на българския неправителствен сектор в сферата на правата на жените, подпомагането на младежта, миграцията, с чийто представители също разговаря.  \r\nБългария е член на Съюза за Средиземноморието от самото му създаване. Днес в организацията членуват всички 28 държави от ЕС, Лигата на арабските държави и 15 държави от Балканите, Северна Африка и Близкия изток, включително Израел.  \r\n„Интересът върху региона ни се завръща, а страната ви става все по-активен и важен член на Съюза за Средиземноморие“, сподели Насер Камел.", "date": "2019.02.25", "title": "Министър Екатерина Захариева прие за първи път у нас генералния секретар на Съюза за Средиземноморието"}
{"url": "http://www.focus-news.net/news/2019/02/25/2627918/poklonenieto-pred-tlennite-ostanki-na-prezidenta-na-informatsionna-agentsiya-i-radioveriga-fokus-krasimir-uzunov-shte-se-sastoi-na-28-fevruari.html", "text": "Поклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019г. (четвъртък), в 10.00 часа в зала „Тържествена“ на Централния военен клуб, на бул. „Цар Освободител“ №7. \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. \r\nНа 56-годишна възраст внезапно почина собственикът на най-голямата българска Радиоверига и Агенция „Фокус“ Красимир Узунов.  \r\nВечна му памет!", "date": "2019.02.25", "title": "Поклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари"}
{"url": "http://www.focus-news.net/news/2019/02/25/2627925/georgi-apostolov-zam-rektor-na-yuzu-neofit-rilski-krasimir-uzunov-be-prekrasen-otkroven-chist-chovek-koyto-prez-godinite-e-otstoyaval-balgarskata-duhovnost-i-balgarskite-ideali.html", "text": "Красимир Узунов бе един прекрасен, откровен, чист човек, който през годините е отстоявал българската духовност и българските идеали. Това каза за  Радио „Фокус“ - Пирин  Георги Апостолов, зам.-ректор на Югозападен университет „Неофит Рилски“. „Ние като всички останали сме изключително шокирани от тази трагична новина, защото през годините с Агенция „Фокус“ сме работили прекрасно. Работим на едно поле – на българската духовност и на истината, така че в много случая Агенция „Фокус“ е била нашият глас и нашият партньор за всички благородни каузи, които Красимир Узунов отстояваше през живота си. Затова най-напред бих искал да изкажа нашите най-искрени съболезнования първо към семейството му и след това към второто му семейство – Вие от Агенция и Радио „Фокус“, които работихте най-пряко с него. За нас това е една изключително болезнена загуба“, каза още Георги Апостолов. \r\nНатали СТЕФАНОВА", "date": "2019.02.25", "title": "Георги Апостолов, зам.-ректор на ЮЗУ „Неофит Рилски“: Красимир Узунов бе прекрасен, откровен, чист човек, който през годините е отстоявал българската духовност и българските идеали"}
{"url": "http://www.focus-news.net/news/2019/02/25/2627923/ministarat-na-vanshnite-raboti-na-venetsuela-sreshta-mezhdu-nikolas-maduro-i-donald-tramp-shte-razreshi-konflikta.html", "text": "Среща между президента на Венецуела Николас Мадуро и президента на Съединените щати Доналд Тръмп ще помогне за разрешаване на политическата криза в Боливарската република. Това становище беше изразено в понеделник от министъра на външните работи на Венецуела Хорхе Ареас в интервю за предаването „Демокрация сега!“, излъчено по интернет, радио и телевизионни станции в Северна Америка, предава  TACC . \r\n\"Среща Тръмп - Мадуро би разрешила кризата във Венецуела, защото Мадуро е ръководител на Венецуела, а Тръмп - ръководителят на венецуелската опозиция,\" - каза министърът. \r\nАреас подчерта, че правителството е готово да преговаря с венецуелската опозиция. В същото време той нарече такъв диалог \"малко вероятен\", тъй като \"Белия дом е наредил на (опозицията) да не преговаря с Мадуро.\"  Юлиян Марков", "date": "2019.02.25", "title": "Министърът на външните работи на Венецуела: Среща между Николас Мадуро и Доналд Тръмп ще разреши конфликта"}
{"url": "http://www.focus-news.net/news/2019/02/25/2627927/kmetat-na-sliven-stefan-radev-tsyalata-deynost-na-krasimir-uzunov-beshe-svarzana-s-tova-da-se-poznava-balgarskata-istoriya-i-da-ne-se-zabravyat-fakti-ot-neya.html", "text": "С дълбока скръб научих за внезапната и ненавременна загуба на Красимир Узунов. Отиде си истински българин и добър човек. Това написа кметът на Сливен Стефан Радев в  съболезнователен адрес . \r\n„Отиде си истински българин и добър човек. Цялата дейност на Красимир Узунов беше свързана с това да се познава българската история и да не се забравят факти от нея. Държеше на честността и прозрачността. На тази основа създаде и „Фокус“. Дълбок поклон!\", написа още той.", "date": "2019.02.25", "title": "Кметът на Сливен Стефан Радев: Цялата дейност на Красимир Узунов беше свързана с това да се познава българската история и да не се забравят факти от нея"}
{"url": "http://www.focus-news.net/news/2019/02/25/2627931/predstoyashti-sabitiya-v-stranata-za-26-fevruari-agentsiya-fokus.html", "text": "***   \r\nВ 14.00 часа в зала „Изток“ на Народното събрание председателят на Народното събрание Цвета Караянчева ще открие кръгла маса на тема „Има ли криза на европейските ценности?“. \r\n***   \r\nОт 09.30 часа в заседателната зала в сградата на ВСС ще се проведе заседание на Съдийската колегия.  \r\n***   \r\nОт 10.00 часа 30-и състав на Софийски градски съд ще заседава по делото срещу бившия дeпутат Илия Илиев и Иван Тодоров, на които е повдигнато обвинение за купуване на гласове. \r\n***   \r\nОт 10.00 часа в 8 състав на Софийски градски съд ще се гледа делото срещу Николай Н.  \r\n***   \r\nОт 10.00 часа в София Хотел Балкан ще се проведе Шести национален бизнес форум фарма стратегия „Здраве за всички“. \r\n*** \r\nОт 10.30 часа в зала 3 на Cinema City Mall of Sofia ще се състои медийната прожекция на „Семейни кютеци“. \r\n***   \r\nОт 10.30 часа в 6 състав на Специализирания наказателен съд ще се гледа делото срещу Атанас А., Красимир Я., Николай Р., обвинени в образуване и ръководене на организирана престъпна група.  \r\n*** \r\nОт 11.00 часа в зала „Проф. Марин Дринов“ в БАН ще бъдат отбелязани 170 години от рождението на изтъкнатия държавник и дългогодишен председател на Академията Иван Ев. Гешов.  \r\n***   \r\nОт 11.00 часа във Фестивален център „In the park“ ще се състои пресконференция по повод 23-тия Международен филмов фестивал.  \r\n***   \r\nОт 11.00 часа в Националния пресклуб на БТА ще се състои заключителната пресконференция по проекта eStart@school, на която ще бъдат отчетени резултатите от първото мащабно обучение на начални учители в Северозападна България. Участие в Пресконференцията ще вземат заместник-министърът на образованието и науката Деница Сачева,  Гергана Паси, президент на ДНК, Елисар Башир от Google и Валентина Иванова, Координатор на проекта eStart@school. \r\n***   \r\nВ 11.00 часа в сградата на Столичната община на ул.\"Московска\" 33, официално фоайе, кметът Йорданка Фандъкова ще отличи със специален приз носителката на три олимпийски медала, една от най-великите български спортистки Евгения Раданова. \r\n***   \r\nОт 11.30 часа в зала „Триадица“ в Гранд хотел София ще бъдат представени резултатите от 4-то тримесечие на 2018 г. за тенденциите и нивата на незаконната търговия с цигари от проучването на празните опаковки.  \r\n***   \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция.  \r\n***   \r\nВ 12.00 часа кметът на София Йорданка Фандъкова ще провери ремонтните дейности във Втора многопрофилна болница за активно лечение.  \r\n***   \r\nОт 12.00 часа в националния пресклуб на БТА ще се проведе пресконференция на Висшия адвокатски съвет по актуални теми.  \r\n***   \r\nОт 13.00 часа в 12 състав на Специализирания наказателен съд ще се гледа делото срещу Павел М., обвинен в престъпление по служба.  \r\n***   \r\nОт 13.30 часа в 11 състав на Специализирания наказателен съд ще се гледа делото срещу Атанас С., Стефан Г., Стоян Р., Денчо Г. и др., обвинени в образуване и ръководене на организирана престъпна група. \r\n***   \r\nОт 14.00 часа в хотел „Хилтън“ ще се проведе конференция на тема „Изкуствен интелект“ с участието на еврокомисаря Мария Габриел и вицепремиера Томислав Дончев.  \r\n***   \r\nОт 14.00 часа във Висшето училище по застраховане и финанси ще се проведе кръгла маса на тема „Нова икономическа криза в България – кога и защо?“. \r\n***   \r\nОт 15.00 часа до 17.00 часа народният представител от „БСП за България“ Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n***   \r\nОт 18.00 часа в Дома на киното (ул. „Екзарх Йосиф“ 37) ще се състои премиера на документалния филм на топ полицая Никола Гешев – „Гешев“.  \r\n***   \r\nОт 18.00 часа в галерия „Академия“ на ул. „Шипка“ 1 ще бъде открита изложба с дипломни работи и проекти на магистрите от Факултета за изящни изкуства и Факултета за приложни изкуства на НХА.  \r\n***   \r\nОт 18.30 часа в Литературен клуб „Перото“ ще бъде представена книгата „Китай те обича“ на Геше Майкъл Роуч и Ерик Ву. \r\n***   \r\nОт 18.30 ч. в зала „Роял” на х-л „Балкан“ ще се състои церемония на Годишните награди за отговорен бизнес 2018 г.  \r\n***   \r\nОт 19.00 часа в зала 1 на НДК ансамбъл „Българе“ ще представи нашумелия си мащабен спектакъл „Осмото чудо“, със специалното участие на холивудската знаменитост Бен Крос. \r\n***   \r\nОт 19.00 часа в зала 1 на НДК ансамбъл „Българе“ ще представи спектакълът „Осмото чудо“.  \r\n***   \r\nОт 19.30 часа в кино „Люмиер Лидл“ ще се състои премиерна прожекция на филма „Jeff Love‘s Metanoia“. \r\n***   \r\nОт 09.00 часа знеполският епископ Арсений ще отслужи архиерейска света Литургия в епархийския манастир „Св. св. Кирик и Юлита” край кв. „Горни Воден“. \r\n***   \r\nОт 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.  \r\n*** \r\nОт 18.00 часа в зала „22 септември“ ще се проведе гражданският диалог „Европа в нашия дом“. В събитието ще участват министърът на образованието и науката Красимир Вълчев, председателят на Комисията по образование в НС Милена Дамянова и Борислав Борисов, член на Комисията, евродепутатът от ГЕРБ/ЕНП Асим Адемов, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев. \r\n*** \r\nОт утре младежите от Областната червенокръстка организация ще продават благотворително мартенички на щанд в Мол Галерия.  \r\n*** \r\nОт 09.00 часа в Културен дом на Нефтохимика ще се проведе редовно заседание на Общински съвет - Бургас. – отразява Деница Димитрова.  \r\n*** \r\nОт 09.30 ч. до 17.00 ч. в наказателна зала 1, ет. 1 на Варненския окръжен съд продължава делото „Марешки“ с изслушване на вещи лица и свидетели. Предишните заседания се провеждаха при закрити врата, поради изслушване на аудиозаписи от СРС. \r\n*** \r\nОт 10.30 часа в заседателна зала на VI етаж в съдебната палата на площад “Тракия” ще се проведе пресконференция за представяне на обобщените резултати от дейността на Варненския районен съд през изминалата 2018 г.  \r\n*** \r\nОт 11.00 часа  във фоайето пред зала „Варна“, Община Варна ще бъдат изпратени участниците от Варна, които заминават на Световните летни игри на Спешъл Олимпикс в Абу Даби. \r\n*** \r\nОт 11.00 часа  в хотел „Черно море“ ще бъде открито най-голямото консултантско  международното изложение „Световно образование“.  Форумът събира на едно място водещи западни университети, елитни средни училища, езикови центрове, международни консултанти и кандидати от региона.     \r\n*** \r\nОт 11.30 часа в СУ” Гео Милев” ще се проведе първата от поредицата национални младежки срещи, които протичат под мотото „Кариери на бъдещето“. Срещите се организират от Сдружение „Моят град“ по Програма Еразъм+ \r\n***   \r\nОт 14.00 часа до 16.00 часа в офиса на ПП ГЕРБ общинският съветник Димитър Колев ще проведе приемна за граждани.  \r\n***   \r\nОт 09.30 часа в пресклуба на БТА ще се състои пресконференция на декани и членове на академичния съвет на ВТУ „Св. Св. Кирил и Методий“.  \r\n***  \r\nОт 10.30 часа в пресклуба на БТА ще се състои пресконференция на която ще бъдат представени два научни проекта, разработени от Института по роботика и Института по математика към БАН в партньорство с Медицинския университет във Варна. Проектите обхващат нови математически методи за анализ на кардиологични данни и нови технологии, свързани с функционалността на хора със зрителен дефицит.  \r\n***  \r\nОт 19.00 часа в Клуб 7 ще се проведе „Кажи СТОП на рутината“ – гост Орлин Димитров.  \r\n***  \r\nОт  19.00 часа в малка зала на МДТ „Константин Кисимов“ ще бъде представен „Да си богат не е лесно“.  \r\n*** \r\nОт 11.00 часа в пресклуба на БТА ПП „Европейска сигурност и интеграция“ ще даде пресконференция на тема: „На България е необходим общ, единен фронт срещу надигащия се фашизъм“. \r\n***   \r\nОт 15.00 часа в залата за тийнейджъри на РБ „Христо Ботев“ ще се проведе интерактивната игра „Магически квадрати” по случай 120 години от рождението на Ерих Кестнер. \r\n***   \r\nОт 18.30 часа в НЧ „Напредък-1869“ русенската опера ще представи концерт, посветен на 90-годишнината от рождението на Николай Гяуров.  \r\n***   \r\nОт 11.00 часа и от 12.00 часа в Държавния куклен театър „Дора Габе“ ще се състоят куклени спектакли „Забързана приказка“.  \r\n***   \r\nОт 11.30 часа в Народно читалище „Йордан Йовков – 1870 г.“ в мултифункционална зала на „Център по минералоия“ ще се състои час по четене „Приказки с поука „Пуканата делва“.  \r\n***   \r\nОт 11.30 часа в Професионална гимназия по транспорт, обслужване и лека промишленост ще се състои Младежка академия, обучителен модул „Свободно време“.  \r\n***   \r\nОт 12.00 часа в Регионална библиотека ‚Дора Габе“ ще се проведе музикална лектория „Танц“ на Български камерен оркестър-Добрич. \r\n***   \r\nОт 19.00 часа в концертна зала на Младежки център ще се състои концерт от Кастинга „Добруджа търси таланти“. \r\n***   \r\nОт 10.00 часа в езиковата гимназия „Д-д Петър Берон“ европейският комисар по цифрова икономика и цифрово общество Мария Габриел ще проведе дискусия с учениците и преподавателите на тема \"Младите хора в цифровия свят\". \r\n***   \r\nОт  10.00 часа в пресклуба на БТА кметът на Община Червен бряг инж. Данаил Вълов ще даде пресконференция. \r\n***   \r\nОт 17.00 часа в арт залата на Регионална библиотека „Христо Смирненски“ ще се проведе кино лектория по повод 100 г. от рождението на журналиста Петко Бочаров. \r\n*** \r\nОт 09.00 часа в Зала 1 на Окръжен съд ще се гледа делото на подсъдимия Георги Х. Срещу него е повдигнато обвинение за укриване на данъчни задължения. \r\n*** \r\nОт 10.00 часа в Зала 1 на Окръжен съд ще се гледа делото на подсъдимия Милко М. Срещу него е повдигнато обвинение, че е причинил смърт по непредпазливост на моторист при управление на трактор с прикачено ремарке. \r\n*** \r\nОт 13.00 часа в Зала в на Окръжен съд ще се гледа делото на подсъдимите Николай Б. и Димитър Д. Срещу Николай Б., в качеството си на длъжностно лице – хабилитиран преподавател при Университет по хранителни технологии /УХТ/ - Пловдив, академична длъжност „ръководител катедра“ – „професор“ при Технически факултет , е повдигнато обвинение за искане на подкуп от двама студенти. Срещу Димитър Д. е повдигнато обвинение за съучастие. \r\n*** \r\nОт 13.30 часа в Детския отдел на НБ „Иван Вазов“ продължава проектът „пАРТньорство“. \r\n***   \r\nОт 19.00 часа в клуб „Петното“ ще се състои премиерата на книгата „Чучело“ на Александър Байтошев.  \r\n***   \r\nОт 13.00 часа в залата на Общинския съвет ще се проведе пресконференция на кмета на Община Ловеч Корнелия Маринова.  \r\n***   \r\nОт 19.00 часа в Голяма зала на Драматичен театър ще се играе мюзикълът „Вражалец“.  \r\n***   \r\nОт 10.00 часа Окръжна прокуратура и ОДМВР ще дадат брифинг по повод разкритата наркооранжерия.  \r\n***   \r\nОт 16.00 часа във факултет „Обществено здраве и здравни грижи“ към Русенския университет „Ангел Кънчев“ д-р Камен Кожухаров ще изнесе лекция пред студентите от Трети курс. \r\n***   \r\nОт 18.00 часа в голямата конферентна зала на хотел „Вега“ ще се проведе среща-дискусия на тема \"Как да вдигнем доходите веднага?\". \r\n***   \r\nОт 11.00  часа в  Областен информационен център ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n***   \r\nОт 17.00 часа в изложбената зала на Регионален исторически музей „Стою Шишков“ - Смолян във връзка с 141-та годишнина от подписването на Сан Стефанския мирен договор, Национален парк-музей „Шипка-Бузлуджа“ представя фотодокументална и веществена изложба „Пътят на свободата от Шипка до Сан Стефано“, посветена на 3 март – Националният празник на Република България. \r\n***   \r\nОт 18.00 часа в НЧ „Св. Климент Охридски 1858“ ще бъде представена стихосбирката „Небесна механика“ от Николай Дойнов, председател на Съюза на народните читалища. \r\n***   \r\nОт 18.30 часа в конферентната зала на комплекс „Зеления хълм“ ще се проведе месечна среща на УС на СНЦ „Клуб на Работодателя – Стара Загора“.  \r\n***   \r\nВ 18.30 часа в Зала 1 на хотел „Верея“ ще бъде представена книгата „Сатанизъм unlimited” на Иван Спиридонов.", "date": "2019.02.25", "title": "Предстоящи събития в страната за 26 февруари (Агенция „Фокус“)"}
{"url": "http://www.focus-news.net/news/2019/02/25/2627934/denis-zvizdich-bosna-i-hertsegovina-nyama-da-se-prevarne-v-sboren-punkt-za-migranti.html", "text": "Босна и Херцеговина няма да позволи да се превърне в сборен пункт за мигранти на Западните Балкани и всяка финансова помощ, която бъде насочена към това, няма да бъде приета от нас, заяви премиерът на Босна и Херцеговина Денис Звиздич, цитиран от македонското електронно издание  ”Локално“ . \r\nТой припомни,че в страната има шест центъра, в които могат да бъдат настанени до 4 500 мигранти, и това е броят, който може да бъдат поет от центровете, като се има предвид, че най-важно е да се гарантира сигурността в Босна и Херцеговина. \r\nЗвидич отбеляза, че отношението към мигрантите ще продължи да се основава на фундаментални принципи, сред които първият е хуманният подход към тях, както и зачитането на международните и вътрешните закони, регулиращи тази област. \r\nАко обаче границите на ЕС бъдат напълно затворени, тогава Босна и Херцеговина ще приеме същата политика, потвърждава Звидич и ако притокът на мигранти през балканския маршрут бъде увеличен, границите на Федерацията ще бъдат защитени. \r\nТой съобщи, че утре кабинета на страната ще обсъди въпроса на заседание, на което ще се обмисли увеличаване на броя на полицейските служители, начините за защита на източните граници и препоръки към съседите на Босна и Херцеговина да не принуждават преминаването на мигранти от Сърбия и Черна гора в страната. \r\n\"Това не са добросъседски отношения, не са коректни отношения и ние ще ги спрем. Втората група по численост мигранти, които идват в Босна и Херцеговина, са тези от Иран, които пристигат в Сърбия като туристи и влизат в Босна и Херцеговина като мигранти, защото между Сърбия и Иран има безвизов режим, обясни Звивдич. \r\nТой ясно заяви, че това вече няма да бъде позволявано и ще бъде направено разпределение и мигрантите, идващи от обхванати от война страни, ще имат приоритет, докато останалите, които влизат незаконно ще бъдат върнати в Сърбия и Черна гора.  Юлиян Марков", "date": "2019.02.25", "title": "Денис Звиздич: Босна и Херцеговина няма да се превърне в сборен пункт за мигранти"}
{"url": "http://www.focus-news.net/news/2019/02/25/2627938/aktsenti-v-sutreshniya-blok-dobro-utro-balgariya-na-radio-fokus-za-26-fevruari.html", "text": "Каква програма подготвя Община Алфатар за Деня на Освобождението на България – за културата и младежките дейности ще разговаряме в сутрешния блок „Добро утро, България“ на Радио „Фокус“ с кмета на града Янка Господинова. Накъде върви България? Очаквайте анализа на социолога Андрей Райчев. Какво предвижда Областната администрация Кърджали за предстоящия Национален празник на България? Какви нови проекти са предвидени през настоящата година? Гост в ефира ще бъде Никола Чанев, областен управител на Кърджали. Община град Добрич ще кандидатства с проектно предложение „Подкрепа в дома“ в областта на социалните и здравни грижи. Повече по темата от кореспондента ни в Добрич Жулиета Николова. 61 деца от цялата страна взеха участие в Осмия национален конкурс „Българските архитектурни паметници в макети“. Тази година темата е „Български музей“, а подробностите ще научим от Диана Стоева от Радио „Фокус“ – Варна. Венцеслав Илчев от Радио „Фокус“ – Кюстендил ще ни разкаже за националния конкурс за детска рисунка „Пролет върху листа”. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 26 февруари, с водещ Йоланда Пелова.", "date": "2019.02.25", "title": "Акценти в сутрешния блок „Добро утро, България“ на Радио „Фокус“ за 26 февруари"}
{"url": "http://www.focus-news.net/news/2019/02/25/2627932/tsvetan-tsvetanov-i-delegatsiya-na-narodnoto-sabranie-uchastvaha-v-chetvartata-sreshta-na-savmestnata-grupa-za-parlamentaren-kontrol-na-evropol-v-bukuresht.html", "text": "Председателят на Комисията по вътрешна сигурност и обществен ред Цветан Цветанов и ръководена от него делегация на Народното събрание участва в Четвъртата среща на Съвместната група за парламентарен контрол на Европол в Букурещ. Това съобщиха от  пресцентъра на Народното събрание.  В делегацията на българския парламент участват още председателят на  Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров и Мустафа Карадайъ, член на Комисията по вътрешна сигурност и обществен ред и Комисията за контрол над службите.  \r\nПо време на срещата бяха изслушани ръководството на Европол и Европейският надзорен орган по защита на данните, Европейският център за киберпрестъпност и европейският комисар за Съюза за сигурност Джулиан Кинг. Доклад за дейността на Управителния съвет на Европол за периода септември 2018 г. - февруари 2019 г. представи новият председател на Управителния съвет на агенцията Виктор Вили Апреутесей. В качеството си на представител на СГПК Цветан Цветанов изнесе доклад за участието си в срещите на Управителния съвет.   \r\nПо време на дебата Цветанов коментира темата за заплахите от хибридната война като отбеляза, че ако само преди години балтийските държави са били единствените притеснени от този феномен, сега цяла Европа осъзнава това сериозно предизвикателство пред сигурността и демокрацията. Председателят на вътрешната комисия подчерта, че демократичните общества са особено уязвими поради принципите за свобода на словото, но именно, за да съхраним тези свободи, които са естествена част от ежедневието на европейците, трябва да търсим начини за превенция и противодействие на хибридната война и фалшивите новини. Цветан Цветанов окуражи Европол да провери как в съгласие с мандата си на европейска агенция може да подпомогне националните правоприлагащи органи в тази трудна задача.", "date": "2019.02.25", "title": "Цветан Цветанов и делегация на Народното събрание участваха в Четвъртата среща на Съвместната група за парламентарен контрол на Европол в Букурещ"}
{"url": "http://www.focus-news.net/news/2019/02/25/2627930/kongres-na-balgarite-v-ukrayna-krasimir-uzunov-e-edin-ot-parvite-balgari-koito-izgrazhdat-informatsionni-mostove-mezhdu-balgariya-i-balgarskite-obshtnosti-po-sveta.html", "text": "Красимир Узунов е един от първите българи, които изграждат информационни мостове между България и българските общности по света. Систематичното осветяване на живота на българите в Украйна се превърна традиция и даде възможност да се чуе гласът на нашата общност в България. Това се посочва в  съболезнователен адрес  от Всеукраинската обществена организация „Конгрес на българите в Украйна“ по повод внезапната смърт на Красимир Узунов – собственик и ръководител на най-голямата в България Радио верига и Информационна агенция „Фокус“. \r\nОт организацията припомнят, че освен отразяването на актуалните новини за българите с чужбина, Красимир Узунов разкри честота на Радио „Фокус“ в Молдова, като разпространението на сигнала стига и до българите в южната част на украинска Бесарабия. „Информационна агенция и Радио Фокус са били медийни партньори на Всеукраинската обществена организация „Конгрес на българите в Украйна“ и Български младежки клуб „Актив“ в организирането на изложба на стари снимки в над 15 града в България през 2014 и 2015 година“, се казва също в съболезнователния адрес.   \r\nОт „Конгрес на българите в Украйна“ посочват също, че Красимир Узунов е символ на родолюбие чрез дела. „Той успешно популяризира патриотизъм чрез нашата история в национален ефир. Неговата смърт е голяма загуба, както за българската журналистика, така и за поддържката на пламъка на българщината сред нашите сънародници. Вечна памет“, заявяват от организацията.", "date": "2019.02.25", "title": "„Конгрес на българите в Украйна“: Красимир Узунов е един от първите българи, които изграждат информационни мостове между България и българските общности по света"}
{"url": "http://www.focus-news.net/news/2019/02/25/2627940/sport-fernando-verdasko-specheli-trudna-pobeda-na-starta-v-dubay.html", "text": "Бившият финалист Фернандо Вердаско започна с трудна победа участието си на турнира на твърди кортове в Дубай. Испанецът се наложи над италианския квалификант Томас Фабиано с 3:6, 6:3, 6:2 след близо два часа игра на централния корт.  \r\nВъв втория кръг поставеният под номер 32 в световната ранглиста Вердаско ще играе срещу победителя от срещата между Роджър Федерер и Филип Колшрайбер, която ще се проведе по-късно днес.", "date": "2019.02.25", "title": "Спорт: Фернандо Вердаско спечели трудна победа на старта в Дубай"}
{"url": "http://www.focus-news.net/news/2019/02/25/2627936/gen-chavdar-chervenkov-nyama-analog-v-stranata-na-tova-koeto-napravi-krasimir-uzunov-v-oblastta-na-informatsiyata.html", "text": "Няма аналог в страната на това, което направи Красимир Узунов в областта на информацията. Това каза за  Агенция „Фокус“   ген. Чавдар Червенков, бивш ръководител на военното разузнаване и бивш министър на вътрешните работи. „Това е гръм от ясно небе. Все още не ми се вярва, че това е истина. В такива случаи, когато става въпрос за хора, които много добре познаваш и си работил дълги години. Аз пак ви казвам, не ми се вярва, струва ми се, че е станала грешка. Очевидно срещу съдбата и природата не може да се върви“, посочи той. „Аз го познавам още от 1990-1991г., когато започнаха събитията и така нареченият Преход. Хванах го съвсем млад, офицер, енергичен и винаги усмихнат, находчив, и както повечето от нас тогава - на кръстопът. Когато той работеше във вестник „Народна армия“, поддържахме непрекъснат контакт, защото тогава и аз бях в центъра на събитията, които касаеха армията по онова време. Той много добре отразяваше събитията. Очевидно журналистиката му е била в гена, защото независимо, че имаше перипетии, характерни за периода, особено в началото на Прехода, в крайна сметка той намери своето амплоа в областта на информацията и се получи това, на което всички сме свидетели - Агенция и Радио „Фокус“, коментира ген. Червенков. „Жалко за това, което се случи. В такъв период и в този момент, трудно може да се намерят точните думи, трябва да мине малко време, но ми се струва, че докато той се занимава в тази област, като имам предвид пътя, който мина, как започна със събиране на изрезки от вестниците и лепене и разпространени в едно жилище, докато оживее тази идея за информационната агенция. Очевидно това му беше целта. Той успя да напипа, това от което има нужда обществото в този период и създаде един много интересен и добре посрещнат, широко търсен продукт“, отбеляза генералът. „Надявам се, това, което е направено да продължи да работи, защото така като гледам няма аналог, това което той направи в областта на информацията. Може би трябва да мине време да го възприемем като факт, но аз няма да го забравя никога. Винаги са ми пред очите онези първи години, трудни и сложни и оптимизмът, с който беше зареден и предаваше и на нас“, разказа още той.", "date": "2019.02.25", "title": "Ген. Чавдар Червенков: Няма аналог в страната на това, което направи Красимир Узунов в областта на информацията"}
{"url": "http://www.focus-news.net/news/2019/02/25/2627937/mayk-pens-kam-lidera-na-venetsuelskata-opozitsiya-nie-sme-na-sto-protsenta-s-vas.html", "text": "Вицепрезидентът на САЩ Майк Пенс предаде съобщение от държавния глава Доналд Тръмп за лидера на опозицията във Венецуела Хуан Гуайдо, като му каза, че \"ние сме с вас на 100 процента\", предава  AFP . \r\nПенс и Гуайдо се срещнаха в столицата на Колумбия Богота по време на среща на регионалните съюзници от Групата от Лима, за да обсъдят следващия си ход по отношение на кризата във Венецуела и стратегията за отстраняване от власт на президента Николас Мадуро.  Тереза Герова", "date": "2019.02.25", "title": "Майк Пенс към лидера на венецуелската опозиция: Ние сме на сто процента с вас!"}
{"url": "http://www.focus-news.net/news/2019/02/25/2627933/dimitar-georgiev-dans-s-konchinata-na-krasimir-uzunov-balgariya-zagubi-yarka-i-silna-lichnost-istinski-rodolyubets-i-pazitel-na-balgarshtinata.html", "text": "С кончината на Красимир Узунов България загуби ярка и силна личност, истински родолюбец и пазител на българщината, отдаден с ум, душа и сърце на националната кауза. Поклон пред паметта му! Това посочва председателят на Държавна агенция \"Национална сигурност\" Димитър Георгиев в  съболезнователен адрес .", "date": "2019.02.25", "title": "Димитър Георгиев, ДАНС: С кончината на Красимир Узунов България загуби ярка и силна личност, истински родолюбец и пазител на българщината"}
{"url": "http://www.focus-news.net/news/2019/02/25/2627939/posolstvo-na-balgariya-v-severna-makedoniya-svezhdame-glavi-pred-pametta-krasimir-uzunov-lichnost-ostavila-sleda-v-politikata-ikonomikata-i-turizma-istoriyata-i-kulturata-na-balgariya.html", "text": "Дипломатическият състав на посолството на Република България в Скопие с дълбока болка и покруса научихме новината за преждевременната кончина на достойния българин, опитен политически анализатор на региона, хронолог на българската бойна слава през ХIХ - ХХ век, дарител и активен радетел на нашата кауза сред българските общности в чужбина Красимир Узунов. Това се казва в  съболезнователен адрес  от посолството на Република България в Република Северна Македония. Посолството поднася своите най-искрени съболезнования на семейството и близките на покойния. \"Свеждаме глави пред паметта на една личност, оставила следа в политиката, икономиката и туризма, историята и културата на България през последните години. Може би Поручикът вече е при своите кумири Дрангов, Каварналиев...\", се посочва още в съболезнователния адрес.", "date": "2019.02.25", "title": "Посолство на България в Северна Македония: Свеждаме глави пред паметта Красимир Узунов - личност, оставила следа в политиката, икономиката и туризма, историята и културата на България"}
{"url": "http://www.focus-news.net/news/2019/02/25/2627945/angel-naydenov-shte-pomnya-krasimir-uzunov-kato-chovek-s-entsiklopedichni-poznaniya-za-boynata-ni-istoriya-kato-rodolyubets-mileesht-za-balgariya-i-armiyata.html", "text": "Ще помня Красимир Узунов като човек с енциклопедични познания за бойната ни история, като родолюбец, милеещ за България и Армията, с вдъхновяващи идеи и начинания, утвърждаващи достойнството и честта на българското войнство! Това написа Ангел Найденов, председател на Центъра за изследване на отбраната и сигурността и бивш министър на отбраната във  \"Фейсбук\" . „Бог да го прости и да успокои душата му! Искрени съболезнования“, написа още Ангел Найденов.", "date": "2019.02.25", "title": "Ангел Найденов: Ще помня Красимир Узунов като човек с енциклопедични познания за бойната ни история, като родолюбец, милеещ за България и Армията"}
{"url": "http://www.focus-news.net/news/2019/02/25/2627943/iliya-chernev-vnuk-na-podofitser-prezhivyal-kaymakchalanskata-epopeya-prazninata-ostavena-sas-zagubata-na-krasimir-uzunov-shte-bade-nepreodolima.html", "text": "Моля, приемете съболезнования за неочакваната загуба на блестящия \"Хусар на Духа\" и наш \"Каймак-Чалан - гуру\" - незабравимия \"поручик Узунов\" (както със симпатия го наричаха всички патриоти, увлечени от неговия изследователски устрем и безапелационно устояване на историческите му тези). Това се посочва в  съболезнователен адрес  от Илия Чернев - внук на подофицер, преживял Каймакчаланската епопея. \"Празнината, оставена със загубата на Красимир Узунов, ще бъде непреодолима, но все пак се надяваме, че поклонението на Каймак-Чалан '2019 г. ще премине и под знака на \"Каймакчаланския първопроходец\". Бог да го прости\", се казва също в съболезнователния адрес.", "date": "2019.02.25", "title": "Илия Чернев - внук на подофицер, преживял Каймакчаланската епопея: Празнината, оставена със загубата на Красимир Узунов, ще бъде непреодолима"}
{"url": "http://www.focus-news.net/news/2019/02/25/2627947/miroslav-petrov-oblasten-upravitel-na-pleven-po-vreme-na-moya-mandat-se-sluchiha-dobri-investitsii.html", "text": "По време на моя мандат се случиха добри инвестиции\". Това заяви областният управител на Плевен Мирослав Петров на церемония в заседателната зала на Областната администрация, на която бяха връчени почетни плакети на всички досегашни областни управители по повод 20 години от създаването на институцията, предаде кореспондент на  Радио \"Фокус\" . \"Голяма немска фирма прави вложение, стимулирана от изграждането на автомагистрала \"Хемус\". Скоро правихме среща с кметове на кметства по повод новото газово трасе от Турция към Сърбия, което ще бъде изпълнявано от \"Булгартрансгаз\". Това ще даде тласък на развитието на региона. Надявам се, качеството на живот в областта да бъде подобрено. Убеден съм, че присъстващите мои колеги са направили всичко възмжожно и могат да дадат поне два примера за добри практики и инвестиции в региона. Съвсем подобаващо съм ги поканил в знак на почит и уважение към дейността им\", заяви също Петров. Почетен плакет получи първият назначен служител на администрацията Евгени Петков. Той благодари за оказаната чест с обръщение в стихотворна форма и пожела успешно реализиране на всички проекти, заложени от правителството.", "date": "2019.02.25", "title": "Мирослав Петров, областен управител на Плевен: По време на моя мандат се случиха добри инвестиции"}
{"url": "http://www.focus-news.net/news/2019/02/25/2627935/babh-nov-sluchay-na-afrikanska-chuma-pri-diva-svinya-e-konstatiran-v-oblast-dobrich-referentnata-laboratoriya-v-sofiya-potvardi-nalichieto-na-virusa-vav-vzetite-probi.html", "text": "Българската агенция по безопасност на храните (БАБХ) констатира нов случай на африканска чума при дива свиня в община Тервел, област Добрич. Референтната лаборатория в София потвърди наличието на вируса във взетите проби. Това е вторият случай на заболяването у нас за 2019 година, съобщиха вот пресцентъра на  БАБХ .  \r\nСигналът за умряло диво прасе в община Тервел е получен на 22 февруари (петък) в Областната дирекция по безопасност на храните – Добрич. Той е подаден от директора на Ловно стопанство – Тервел. \r\nС цел контрол и ликвидиране на заболяването, БАБХ започна прилагането на всички мерки в съответствие с действащото законодателство. \r\nБАБХ ще извършва постоянни клинични прегледи за африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България. Те са базирани на Стратегията на Европейския съюз (ЕС) за африканска чума по свинете (SANTE 7113/2015) и са насочени най-вече към дивата популация. Съгласно Стратегията и във връзка с изпълнение на принципите за регионализация при контрола на заболяването АЧС при диви свине, са създадени инфектирана и буферна зони, които обхващат територии от областите Добрич и Силистра. \r\nВ двете области ще бъдат проведени заседания на областните и общинските епизоотични комисии с участието на областните дирекции по безопасност на храните, кметовете на общините, представители на горските стопанства и ловните организации (включително в рамките на Ловните съвети). Целта им е запознаване с актуалната епизоотична обстановка и нейното проследяване, мерките за контрол на болестта и създаване на организация за щателно претърсване за трупове на умрели диви свине. Ключови теми в предстоящите заседания ще са още биосигурността в свиневъдните обекти, биосигурността по време на лов, условията за придвижване и транспортиране на свине, както и санкциите при нерегламентирано отглеждане на свине в стопанства тип „заден двор“. \r\nБиосигурността на фермите е ключов фактор за предпазване на домашни прасета от навлизане на инфекция с вируса на АЧС. В тази връзка БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине. Затова е важно да бъде проявена висока отговорност и спазване на всички ветеринарномедицински изисквания при отглеждане на свине както в животновъдните обекти, така и при ловуване.", "date": "2019.02.25", "title": "БАБХ: Нов случай на африканска чума при дива свиня е констатиран в област Добрич, референтната лаборатория в София потвърди наличието на вируса във взетите проби"}
{"url": "http://www.focus-news.net/news/2019/02/25/2627950/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nТемпературите са в интервала от - 14° до +10°. Времето над страната е предимно слънчево. Слаб вятър духа в областите: Бургас, Варна, Велико Търново, Видин, Добрич, Кюстендил, Монтана, Пазарджик, Перник, Плевен, Разград, Силистра, Смолян, Търговище и  Хасково. Слаб сняг вали в планинската част на гр. Котел и гр. Сливен. Пътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Състояние на автомагистралите : \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 28.02.2019 г. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-Велио Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол:  \r\nДвижението по път Окоп – Елхово от км 271+000 до км 283+000 се осъществява с повишено внимание в една лента поради изсичане на храсти. Движението се регулира чрез пътни знаци. Срок до 28.02.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка.Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 26.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът II-63:   Движението по път II-63 Перник –Трън от км 4+600 до км 31+000 се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок: 28.02.2019 год        \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nПът ІІ-82: Движението по път ІІ-82 Самоков – София от км 72+000 /Златна рибка/ до км 80+000 /Кокалянско ханче/ се осъществява в една лента поради подмяна на ограничителни системи /мантинели/ в посока София през светлата част на денонощието. Движението се извършва двупосочно в лентата посока Самоков. Срок 28.02.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.25", "title": "Актуална пътна обстановка"}
{"url": "http://www.focus-news.net/news/2019/02/25/2627951/predstoyashti-mezhdunarodni-sabitiya-za-26-fevruari-agentsiya-fokus.html", "text": "Съдебният процес срещу 12-те каталунски сепаратисти навлиза в третата си седмица. \r\n***  Премиерът на Обединеното кралство Тереза Мей ще даде изявление пред парламента относно преговорите по Брекзит. \r\n***  ООН, Швейцария и Швеция ще проведат донорска конференция за Йемен.  \r\n***  Камарата на представителите на САЩ ще гласува за отмяната на извънредното положение по границата с Мексико, обявено от държавния глава Доналд Тръмп. \r\n***  Бившият държавен секретар на САЩ Мадлин Олбрайт, бившият генерален секретар на НАТО Ларс Льоке Расмусен ще изнесат речи пред Комисията за разузнаване.  \r\n***", "date": "2019.02.25", "title": "Предстоящи международни събития за 26 февруари (Агенция \"Фокус\")"}
{"url": "http://www.focus-news.net/news/2019/02/25/2627942/meglena-kuneva-deloto-na-krasimir-uzunov-v-oblastta-na-balgarskata-zhurnalistika-shte-ostane.html", "text": "Това, което Красимир Узунов е правел в областта на българската журналистика е нещо, което ще остане. Това каза за   Агенция „Фокус“  зам.-министър председателят по координация на европейските политики и институционалните въпроси в периода 2014 – 2017 г. и бивш европейски комисар Меглена Кунева. „Искрени съболезнования на семейството и на колегите на Красимир Узунов. Много пъти сме работели заедно, в много събития през последните години, дори мога да кажа повече от десетилетие. Те са били свързани както с членството на България в Европейския съюз, така и с преговорите и многобройните интервюта, където той ме е канел мен или хора от моя екип, за да спомогнем да се разбере по-добре процесът и да се чуят различни мнения и открити въпроси. Желая на всички негови колеги да продължат работата в тази насока, защото за него това би имало най-голямо значение“, каза Меглена Кунева. \r\nИрина ИВАНОВА", "date": "2019.02.25", "title": "Меглена Кунева: Делото на Красимир Узунов в областта на българската журналистика ще остане"}
{"url": "http://www.focus-news.net/news/2019/02/25/2627941/inal-pliev-spomenat-za-krasimir-uzunov-shte-ostane-zavinagi-v-sartsata-na-vsichki-koito-go-poznavaha-kakto-v-balgariya-taka-i-dalech-izvan-predelite-y.html", "text": "Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите й. Това казва в  съболезнователен адрес  Инал Плиев, заместник-председател на Южноосетинско-българското дружество за приятелство. \"Дълбоко скърбя и изразявам съболезнования по повод преждевременната кончина на изключителен български историк и журналист, основател и собственик на Информационна агенция и Радиомрежа \"Фокус\". С информационната агенция \"Фокус\" започнахме тясно сътрудничество по време на създаването в Южна Осетия на Южноосетинско-българското дружество за приятелство в началото на 2000-те години. В същото време бях ръководител на Информационния отдел на южноосетинската част на международната Съвместна контролна комисия за уреждане на грузино-осетинския конфликт, в който участваха равноправни представители от Русия, Грузия, Северна Осетия и Южна Осетия с участието на ОССЕ. Информационна агенция \"Фокус\" прояви жив интерес към хода на разрешаването на конфликта и често взимаше от мен интервюта по проблематиката. Впоследствие, след войната, през 2009 г. имах щастието и лично да общувам с този изключително културен, високообразован, интелигентен човек, истински патриот на България, в неговия личен кабинет. Такива хора като Красимир Узунов предизвикват уважение и любов към България и българския народ на недосегаеми висоти\", заявява Инал Плиев. \r\n\"По въпроса са отразяване на грузинско-осетинския конфликт информационна агенция \"Фокус\" се показа като честно, принципно, обективно, заслужаващо уважение средство за масова информация. За това немалка е заслугата на трудовия колектив, на първо място - на ръководителя и собственика му, уважавания Красимир Узунов. Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите й\", се посочва още в съболезнователния адрес.", "date": "2019.02.25", "title": "Инал Плиев: Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите й"}
{"url": "http://www.focus-news.net/news/2019/02/25/2627946/ek-boykotat-na-opozitsiyata-v-albaniya-e-nepriemliv.html", "text": "Бойкотът на парламента е неприемлив, няма \"балканска пролет\", представи позицията на Европейския съюз по отношение на протестите в Албания, Черна гора и Сърбия говорителят на ЕК Мая Коциянчич, цитирана от македонското електронно издание  ”МКД“ . \r\nТя заяви, че протестите, които се провеждат едновременно в трите страни в региона, не трябва да се сравняват и отхвърли изявлението на албанските медии, че \"балканската пролет\" е в ход, като според тях това \"може да предизвика сериозна криза за ЕС\". \r\n\"Протестите във всяка страна имат свои характеристики и не може да се сравняват тези ситуации\", каза Коцианчич в Брюксел. \r\nТя прие оценката на журналистите, че има \"някои общи елементи\" в исканията на протестиращите граждани, но подчерта, че те не са база за сравнение. „Европейската комисия, чрез своите доклади, следи ситуациите в страните от региона и ги поздравява и критикува, когато е необходимо. Докладите са ясни и няма да сравнявам тези ситуации ”, каза Коциянчич. \r\nПо отношение на зачитането на върховенството на закона като едно от исканията, повтаряни както в Албания, така и в Черна гора и Сърбия, Коциянчич каза, че \"върховенството на закона е от изключителна важност\". \r\n\"Ние разговаряме не само с правителствата, но и с други партньори в региона, така че да имаме ясна картина на ситуацията на място\", заключава тя. \r\nКоциянчич също така повтори осъждането от страна на върховния представител за външната политика на ЕС Федерика Могерини и на еврокомисаря по разширяването Йоханес Хан за бойкота на парламентарната работа от албанската опозиция. \r\n\"Решението на опозицията сериозно вреди на функционирането на демокрацията в Албания, защото парламентът е мястото, където реформите са в процес на разглеждане и развитие\", каза Коцианчич. \r\nГоворител на ЕС отбеляза, че общото послание на Брюксел към всички партньори от Западните Балкани е, че регионът има ясна европейска перспектива, която може да стане реалност само чрез осъществяване на реформи. \r\n„Реформите са приоритет и фокус. Те са важни за всички граждани и затова нашият фокус с всички партньори е върху тях ”, каза Коциянчич и добави, че Европейският съюз увеличава ангажираността си към Западните Балкани.  Юлиян Марков", "date": "2019.02.25", "title": "ЕК: Бойкотът на опозицията в Албания е неприемлив"}
{"url": "http://www.focus-news.net/news/2019/02/25/2627944/ombudsmanat-maya-manolova-krasimir-uzunov-beshe-istinski-priyatel-i-rodolyubets-uzhasno-mnogo-shte-mi-lipsva.html", "text": "Красимир Узунов беше истински приятел и родолюбец, ужасно много ще ми липсва. Това каза за  Агенция „Фокус“   омбудсманът Мая Манолова. „Господ прибра при себе си човек, който имаше какво да казва на хората и още много какво да направи. Истински приятел, истински родолюбец, истински отдаден на „Фокус“. Не мога да си спомня случай, в който да съм му се обадила и той да е бил някъде другаде, а не в Агенцията. Ужасно много ще ми липсва. Прощавай, приятелю“, отбеляза Мая Манолова.", "date": "2019.02.25", "title": "Омбудсманът Мая Манолова: Красимир Узунов беше истински приятел и родолюбец, ужасно много ще ми липсва"}
{"url": "http://www.focus-news.net/news/2019/02/25/2627955/d-r-svetoslav-dimitrov-veterinaren-lekar-domashnite-kucheta-imat-pravo-da-patuvat-po-tseliya-svyat-stiga-da-sa-spazeni-opredeleni-iziskvaniya-i-da-pritezhavat-neobhodimite-dokumenti.html", "text": "Домашните кучета имат право да пътуват по целия свят, стига да са спазени определени изисквания и да притежават необходимите документи. Това каза за  Радио „Фокус“ – Пирин  д-р Светослав Димитров, ветеринарен лекар. Той посочи, че кучето е необходимо да има изрядно попълнен международен, или т. нар. - син паспорт. „24 часа преди заминаването то трябва да е обезпаразитено, което е необходимо да е нанесено в паспорта“, допълни ветеринарят.  \r\nПо думите му задължително е да наличието на годишна ваксина против бяс и наличие на поставен микрочип. „Необходимо е да е осъществен преглед, при който се установява дали кучето има здравословни проблеми и дали може да пътува“, каза още д-р Светослав Димитров. Той коментира, че в отделна графа на паспорта се нанася информацията за здравословното състояние на животното. „При пътуване на кучето извън страните на ЕС, при изрядно попълнен паспорт се издава и документ ISO от официалния лекар на съответната община като по този начин кучето може да пътува по целия свят“, заяви д-р Светослав Димитров. \r\nДенис НИКИФОРОВ", "date": "2019.02.25", "title": "Д-р Светослав Димитров, ветеринарен лекар: Домашните кучета имат право да пътуват по целия свят, стига да са спазени определени изисквания и да притежават необходимите документи"}
{"url": "http://www.focus-news.net/news/2019/02/25/2627953/shumen-nad-4-tona-nenuzhni-drehi-i-obuvki-sa-sabrani-v-konteynerite-za-tekstil-v-grada.html", "text": "4.663 тона ненужни облекла, обувки и текстил са събрани, сортирани и предадени за оползотворяване към настоящия момент в Шумен. Това съобщиха от  Община Шумен . В поставените за целта контейнери „TexCycle” на различни места в града са събрани 920 кг. текстилни материали през месец януари и 3743 кг. през месец февруари. През първия месец съдовете се обслужваха по веднъж седмично, както е заложено в договора с фирма „Евротекс” ЕООД, но поради големия интерес от страна на гражданите от началото на февруари събирането става вече два пъти в седмицата. Очаква се със затопляне на времето интересът да се увеличи, тъй като тогава започва и пролетното почистване на домовете. От общината напомнят, че ненужните дрехи и обувки трябва да бъдат опаковани в найлонови торби, преди да се поставят в съдовете. От администрацията призовават гражданите да не ги изваждат и разпиляват около контейнерите.  \r\nОт Общината припомнят, че в първия етап на проекта „TexCycle” бяха поставени пет контейнера за събиране на ненужни дрехи, обувки и текстил в централната градска част и кварталите „Тракия“, „Добруджа“ и „Боян Българанов“. При необходимост ще бъдат сложени и още. Места, където са разположени контейнерите в Шумен:централна градска част: ул. „Съединение“ – Паркинга източно от сградата на Общинска администрация, централна градска част: ул. „Панайот Волов“ – кръстовище с ул. „Вит“ до детската площадка, кв. „Добруджа“: ул. „Каварна“ – кръстовище с ул. „Съединение“, кв. „Тракия“: ул. „Родопи“ – кръстовище с ул. Тракия“,кв. „Боян Българанов“: ул. „Самара“ – срещу СУ „Трайко Симеонов“.", "date": "2019.02.25", "title": "Шумен: Над 4 тона ненужни дрехи и обувки са събрани в контейнерите за текстил в града"}
{"url": "http://www.focus-news.net/news/2019/02/25/2627949/d-r-emil-kabaivanov-kmet-na-karlovo-krasimir-uzunov-napravi-vsichki-vazmozhno-da-se-chuva-balgarskiyat-ezik-i-slovo-v-teritorii-naselyavani-ot-balgari.html", "text": "Красимир Узунов направи всички възможно да се чува българският език и слово в територии, населявани от българи. Това каза за  Агенция „Фокус“   кметът на община Карлово д-р Емил Кабаиванов. „Тежка загуба е преждевременната и внезапната смърт на г-н Красимир Узунов, защото той на първо място беше голям българин, родолюбец и всичките си сили ги отдаваше затова да работи за България. Той припомняше най-славните страници в българската история, като твореше запомнящи произведения, свързани с Първата световна война и направи всичко възможно да се чува българският език и българското слово в териториите, където има българи – Украйна, Молдова, Беломорието, Одринско и Македония“, посочи Кабаиванов. „Той беше искрен приятел, силен по дух, със страхотно аналитичен ум, и малко такива българи имаме“, отбеляза той. „Всеки ден от тук нататък ние ще усещаме неговата загуба. Той ще ни липсва, не само на нас, които бяхме негови приятели, но и на всички, с които той контактуваше, защото такъв човек не се забравя. Аз ще го помня, докато съм жив, с тези му качества-сила на духа, голям българин, голям родолюбец. Бог да го прости! Да бъде вечна паметта му!“, коментира кметът на община Карлово.", "date": "2019.02.25", "title": "Д-р Емил Кабаиванов, кмет на Карлово: Красимир Узунов направи всички възможно да се чува българският език и слово в територии, населявани от българи"}
{"url": "http://www.focus-news.net/news/2019/02/25/2627948/afp-prezidentat-na-kolumbiya-prizova-za-zatvaryane-na-kraga-okolo-nikolas-maduro.html", "text": "Държавният глава на Колумбия Иван Дуке призова членовете на Групата от Лима да създадат \"по-мощен и ефективен\" пръстен около президента Венецуела Николас Мадуро, предава  AFP . \r\nДуке, който се срещна с лидера на опозицията във Венецуела Хуан Гуайдо и американския вицепрезидент Майк Пенс, заяви, че допълнителният натиск ще улесни \"бързото изграждане на прехода, изискван от венецуелския народ\".  Тереза Герова", "date": "2019.02.25", "title": "AFP: Президентът на Колумбия призова за затваряне на кръга около Николас Мадуро"}
{"url": "http://www.focus-news.net/news/2019/02/25/2627958/nimh-dnevnite-temperaturi-utre-shte-se-povishat-i-maksimalnite-shte-badat-mezhdu-6-i-11.html", "text": "През нощта ще бъде предимно ясно със слаб запад-северозападен вятър. Минимални температури между минус 6° и минус 1°, в София около минус 5°. Утре над страната ще има разкъсана средна и висока облачност, която по-късно през деня ще започне да се увеличава и вплътнява. Вятърът от запад-северозапад ще се усили и ще бъде умерен до силен. Дневните температури ще се повишат още и максималните ще бъдат между 6° и 11°, в София около 6°. Атмосферното налягане ще продължи да се понижава, но ще остане по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Христо Христов.  \r\nНад Черноморието ще има разкъсана средна и висока облачност, която в следобедните часове ще се увеличи, но валеж не се очаква. Максималните температури ще бъдат между 7° и 9°. Температурата на морската вода е 5-6°. Вълнението на морето ще бъде 2-3 бала.  \r\nНад планините също ще има разкъсана облачност, по-значителна след обяд и на отделни места ще превали слаб сняг. Ще духа умерен и силен северозападен вятър. Максимална температура на височина 1200 метра – около 4°, на 2000 метра – около минус 3°. \r\nВ сряда от север-североизток за кратко ще нахлуе малко по-студен въздух. Облачността ще е значителна и на места ще превали слабо – дъжд и сняг. Преобладаващите минимални температури ще бъдат между минус 2° и 3°, а максималните – между 4° и 9°. В четвъртък вятърът отново ще се ориентира от запад-северозапад и ще се усили. Облачността бързо ще намалее до слънчево време. Температурите ще се повишат и дневните ще в повечето места ще са между 9° и 14°. Март ще започне с предимно слънчево и топло време с максимални температурите между 13° и 18°.", "date": "2019.02.25", "title": "НИМХ: Дневните температури утре ще се повишат и максималните ще бъдат между 6° и 11°"}
{"url": "http://www.focus-news.net/news/2019/02/25/2627956/sport-rodzhar-federer-pobedi-filip-kolshrayber-s-21-seta-v-dubay.html", "text": "Роджър Федерер победи германеца Филип Колшрайбер с 2:1 сета в първия кръг на турнира в Дубай с награден фонд 2,7 милиона долара. Срещата продължи 97 минути. Във втория кръг швейцарецът ще играе срещу испанеца Фернандо Вердаско, който елиминира квалификанта Томас Фабиано от Италия с 2:1 сета за близо два часа игра.", "date": "2019.02.25", "title": "Спорт: Роджър Федерер победи Филип Колшрайбер с 2:1 сета в Дубай"}
{"url": "http://www.focus-news.net/news/2019/02/25/2627960/shumen-vremenna-organizatsiya-na-dvizhenieto-po-ul-tsar-osvoboditel-shte-bade-vavedena-na-26-fevruari.html", "text": "Временна организация на движението по ул. „Цар Освободител“ в Шумен ще бъде въведена на 26 февруари. Това съобщиха от  Община Шумен . От 09.30 часа до 12.00 часа на 26 февруари временно се спира движението по ул. „Цар Освободител“ в участъка от ул. „Панайот Волов“ до ул. „Васил Друмев“. Промяната се налага във връзка с подмяна на осветителни тела от уличното осветление в този участък. Временната организация ще бъде обозначена с необходимата вертикална сигнализация.", "date": "2019.02.25", "title": "Шумен: Временна организация на движението по ул. „Цар Освободител“ ще бъде въведена на 26 февруари"}
{"url": "http://www.focus-news.net/news/2019/02/25/2627961/tass-pochina-osnovatelyat-na-balgarskata-informatsionna-agentsiya-fokus.html", "text": "Българският историк и журналист, основател и собственик на информационна агенция \"Фокус\" и едноименната радиомрежа Красимир Узунов почина в София на 56-годишна възраст, предава руската държавна агенция  TACC . \r\n\"Напусна ни велик човек и патриот, посветил живота си на България\", написа държавният глава на България Румен Радев в съболезнователния си адрес.  \r\n\"Кончината на Красимир Узунов е неизмерима загуба за България. Създадените от него агенция и радио \"Фокус\" винаги са били в центъра на събитията, обективно отразявайки всички важни новини от България и целия свят\", написа на свой ред посланикът на Руската федерация в страната Н.пр. Анатолий Макаров, изразявайки съболезнования към близките на журналиста.  Тереза Герова", "date": "2019.02.25", "title": "ТАСС: Почина основателят на българската информационна агенция \"Фокус\""}
{"url": "http://www.focus-news.net/news/2019/02/25/2627962/misho-yordanov-istorik-krasimir-uzunov-be-ot-horata-za-koito-vazhi-maksimata-ne-e-vazhno-kolko-godini-zhiveesh-a-kakvo-ostavyash-sled-sebe-si.html", "text": "Красимир Узунов бе от хората, за които важи максимата: „Не е важно колко години живееш,  а какво оставяш след себе си“. Това каза за  Радио „Фокус“  военният историк Мишо Йорданов. „Красимир Узунов бе възпитаник на артилерийското ни училище и го познавам още като курсант. Тогава той бе с поетична душа. Участваше в литературен кръжок „Христо Смирненски“. Още оттогава си личеше дарбата и талантът на това момче. След присвояването на офицерското му звание, ние също имахме допирни точки. Когато аз завърших академията и се върнах във Военното училище, той вече беше секретар на Комсомолската организация в Сержантското училище. Службата ни сблъска отново да бъдем заедно на един фронт с него. Тогава още по-силно разбрах, че за него офицерската професия като че ли става тясна. По-късно като старши лейтенант той отиде във военната редакция на телевизията и може би оттам му остана и прякорът Поручика, защото като старши лейтенант той се и уволни. Даде простор на едно ново поприще. Той започна да се занимава с журналистика. Започна да се занимава като един изследовател на македонското направление, а по-късно неспокойната му душа го накара и го застави като че ли да стане основател на първата частна информационна агенция, която дори днес има и радиоверига – „Фокус“, която всички познаваме“, каза той. Йорданов каза още, че Узунов е започнал службата си в Шумен. От там също има колеги, които са се обадили, за да изкажат съболезнованията си. Историкът  изказа съболезнованията, на неговите преподаватели, приятели, на ръководителя на литературния кръжок, при който ръководител Узунов е прописал. „С книгите, които написа в последно време, с онова, което остана, той действително ще живее дълго, дълго, след като сме го изгубили“, каза още той и добави, че Красимир Узунов е бил добър човек с чувство за хумор и невероятно отношение. \r\nЦоня СЪБЧЕВА", "date": "2019.02.25", "title": "Мишо Йорданов, историк: Красимир Узунов бе от хората, за които важи максимата: „Не е важно колко години живееш,  а какво оставяш след себе си“"}
{"url": "http://www.focus-news.net/news/2019/02/25/2627963/d-r-andrey-kovachev-s-krasimir-uzunov-mnogokratno-sam-obsazhdal-vaprosite-svarzani-s-nashite-sanarodnitsi-izvan-predelite-na-otechestvoto-i-sam-se-vslushval-v-poleznite-mu-saveti.html", "text": "С голяма мъка научих за кончината на Красимир Узунов, български патриот и родолюбец, човек отстояващ истината. Това се посочва в  съболезнователен адрес  по повод кончината на Красимир Узунов от д-р Андрей Ковачев, член на Председателството на Европейския парламент (квестор), заместник-председател на Групата на ЕНП и ръководител на българската делегация в групата (ГЕРБ). \"С г-н Узунов многократно съм обсъждал въпросите, свързани с нашите сънародници, останали извън пределите на Отечеството, и съм се вслушвал в неговите полезни съвети на човек, знаещ изключително много за тази част на света и историята. Моля, изпратете моите най-дълбоки съболезнования до семейството, близките, приятелите и колегите на г-н Красимир Узунов. \r\nБог да го прости! Вечна му памет!\", посочва още д-р Ковачев.", "date": "2019.02.25", "title": "Д-р Андрей Ковачев: С Красимир Узунов многократно съм обсъждал въпросите, свързани с нашите сънародници извън пределите на Отечеството и съм се вслушвал в полезните му съвети"}
{"url": "http://www.focus-news.net/news/2019/02/25/2627959/rtk-kosovo-ramush-haradinay-izrazi-zadovolstvoto-si-ot-prepotvarzhdavaneto-na-podkrepata-za-kosovo-ot-germaniya.html", "text": "Премиерът на Косово Рамуш Харадинай в понеделник приветства изявлението на германския външен министър Хайко Маас, че Берлин ще продължи да подкрепя Косово, предава  държавната „Радио и телевизия Косово“ (RTK)  . \r\nЧрез съобщение във „Фейсбук“, Харадинай заяви, че е доволен да сподели думите на Маас, че проведените в Косово реформи „са впечатляващи и трябва да бъдат признати“. \r\n„Това е потвърждение, че безрезервната подкрепа на Германия е резултат от тясно и искрено партньорство с германската държава и е решаваща за процеса на либерализиране на визовия режим и европейското пътешествие на Косово“, пише Харадинай. \r\nКонкретно, германският външен министър заяви пред вестник Stuttgarter Nachrichten, че ще е грешка от страна на Германия и ЕС да се откажат от подкрепата си за Косово. \r\nМаас предупреди, че ако това се случи „всичко, което отне много време, за да бъде изградено, ще се разруши много бързо“. \r\n„Искаме европейска перспектива за Косово и проведените там реформи са впечатляващи и трябва да бъдат признати“, заяви германският министър. \r\nПревод и редакция:", "date": "2019.02.25", "title": "RTK (Косово): Рамуш Харадинай изрази задоволството си от препотвърждаването на подкрепата за Косово от Германия"}
{"url": "http://www.focus-news.net/news/2019/02/25/2627965/veliko-tarnovo-namalyavat-sluchaite-na-ostri-respiratorni-zabolyavaniya-v-oblastta.html", "text": "Намаляват случаите на остри респираторни заболявания във Великотърновска област. Регистрираните за предходната седмица са 22, а за периода 11-17 февруари са били 39. Това съобщиха за  Радио „Фокус“ – Велико Търново  от Регионалната здравна инспекция (РЗИ) във Велико Търново.  \r\nПрез миналата седмица в областта са отчетени 12 случая на варицела – седем във Великотърновска община, по един - в Горна Оряховица и Павликени, както и три - в Лясковец. Констатирани са и по двама заболели от скарлатина и туберкулоза. От РЗИ уверяват, че епидемиологичната обстановка в региона е спокойна. \r\nЛуиза ТРАНЧЕВА", "date": "2019.02.25", "title": "Велико Търново: Намаляват случаите на остри респираторни заболявания в областта"}
{"url": "http://www.focus-news.net/news/2019/02/25/2627966/povdigat-chetiri-obvineniya-na-17-godishnoto-momche-koeto-blasna-trima-politsai.html", "text": "Четири обвинения за 17-годишния, който блъсна трима полицаи в петък, предаде  Нова телевизия . Той беше хванат зад волана на такси, без да има книжка и под въздействието на наркотици. Под строг конвой младежът беше отведен в дом за деца, лишени от родителски грижи. \r\nМомчето ще отговаря за притежание на наркотици и нанасяне на леки телесни повреди на трима униформени. Засега той няма да бъде арестуван. Прокуратурата му е наложила мярка - надзор на инспектор от Детска педагогическа стая. Момчето вече е регистрирано няколко пъти за кражба и наркотици.", "date": "2019.02.25", "title": "Повдигат четири обвинения на 17-годишното момче, което блъсна трима полицаи"}
{"url": "http://www.focus-news.net/news/2019/02/25/2627952/el-espectador-kolumbiya-krizata-vav-venetsuela-ostava-nerazreshena.html", "text": "Доналд Тръмп, който разрушава либералната демокрация в САЩ, се превърна в главен борец за възстановяването на демокрацията във Венецуела. Президентът на САЩ иска да заобиколи законодателната власт и игнорира законите в своята страна. Иван Дуке върви по неговите стъпки, за да обяви своя заклет враг за диктатор и да получи смяна на режима, докато паралелно с това създава все по-авторитарно правителство в Колумбия, пише  колумбийският вестник El Espectador  в материал, представен без редакторска намеса. \r\nСлед прекъсването на мирните преговори с бунтовниците от Армията за национално освобождение (АНО), властта на Дуке придобива все по-деспотични черти: неспазването на държавните протоколи и рязкото прекратяване на преговорите превръща правителството в група от нечестиви хора в очите на световната общност и също води до растеж дейностите на бунтовниците, причинявайки щети на цивилните и околната среда. Неговата непоследователност може да доведе до усложнения пред Конституционния съд. Назначаването на човек, който отрича конфликта с бунтовническите групировки, за директор на Центъра за историческа памет е директно оскърбление към паметта на жертвите на този конфликт. Дуке твърди, че неговият План за национално развитие цели да постигне равноправие, но президентската данъчна инициатива свидетелства за противоположното. Очевидната цернтрализация на инвестиционните решения, които трябва да носят технически, а не политически характер, отслабват разклоненията на властта и правят Националния департамент за планиране все по-ненужен. \r\nДуке не е съвсем наясно какво означава да се противопостави на агонизиращия режим на Мадуро, който Тръмп се опитва да довърши. Но благодарение на това, той придоби популярност и смелост. Когато дойде часът на истината, г-н Гуайдо не разполагаше с достатъчно сили да вкара хуманитарна помощ в страната, която диктатор Мадуро отказва да пусне. Защото той е този, който разпределя глада и болестите на опонентите си, а храната и лекарствата - на поддръжниците. Тръмп няма да се реши на военна намеса във Венецуела, защото това ще доведе до човешки жертви и като цяло има малък шанс за успех. В резултат на това хуманитарната операция се провали и нашият \"президент\" и неговата „Група от Лима“ се оказаха в глупава позиция. \r\nОсвен всичко друго, Мадуро реши да прекъсне отношенията си с Дуке, когото нарече американска марионетка, лишавайки го от възможности за маневри в бъдеще, особено предвид възможните усложнения с АНО и с още една, много по-мощна бунтовническа групировка: Революционните въоръжени сили на Колумбия (ФАРК). Една по-умерена позиция, например, като тази, която зае Уругвай, би му дала големи възможности за маневри и би намалило заплахите по цялата граница с Венецуела, която има обща дължина 2200 км. \r\nСмяната на режима, която се опитват да постигнат американците и техните съюзници, е трудна, защото никой няма да даде властта просто така след две десетилетия чавизъм. Дълбоката икономическа криза и хиперинфлацията във Венецуела настоятелно изискват смяна на курса. Дори армията и военизираните формирования да се обявят против Мадуро и да го свалят, ще трябва да бъде формирано временно правителство, способно да възстанови икономиката и да проведе избори с участието както на опозицията, така и на чавистите, като последните ще бъдат повече. Дуке може да метае за каквото си иска, но засега е очевидно едно: той изключи Колумбия от този вероятен процес. \r\nПревод и редакция:", "date": "2019.02.25", "title": "El Espectador (Колумбия): Кризата във Венецуела остава неразрешена"}
{"url": "http://www.focus-news.net/news/2019/02/25/2627957/mariela-pchelinska-krasimir-uzunov-razvi-v-godinite-brilyantni-vdahnoveniya-i-perspektivi-izgradi-i-utvardi-zasluzheniya-avtoritet-na-nay-moshtnata-informatsionna-mashina-v-balgariya.html", "text": "Деен, неуморен, енергичен, вдъхновен и вдъхновяващ, винаги воден от нови, ярки идеи и чувство за чест, дълг, родолюбие и отдаденост на каузи. Смел и проникновен за истината, за човека, за миналото, за бъдещето, търсещ устои и алтернативи, и влизащ в битки с размах, дълбочина и мащаб. Това написа Мариела Пчелинска – един от първите редактори в Агенция „Фокус“.  \r\n„Такъв бе и ще остане за мен Краси Узунов на старта на Агенция „Фокус” в първата година от създаването й, когато имах честта да работим заедно и всеки ден бе белязан от нови вдъхновения и перспективи, родени с неподражаема широта на мисълта и действието“, пише Пчелинска. \r\n„Брилянтни вдъхновения и перспективи, които в годините той неотклонно разви дисциплинирано, последователно и творчески, като изгради и утвърди заслужения авторитет на най-мощната информационна машина в България! Респект и поклон!“, написа още тя.", "date": "2019.02.25", "title": "Мариела Пчелинска: Красимир Узунов разви в годините брилянтни вдъхновения и перспективи, изгради и утвърди заслужения авторитет на най-мощната информационна машина в България"}
{"url": "http://www.focus-news.net/news/2019/02/25/2627968/tehran-times-siriyskiyat-prezident-se-sreshtna-s-ayatolah-ali-hameney-v-teheran.html", "text": "Във високопрофилна среща със сирийския президент Башар Асад в Техеран в понеделник, върховният водач на Иран аятолах Али Хаменей заяви, че Ислямската република смята подкрепата за Сирия в лицето на голямата коалиция на САЩ, Европа и техните регионални съюзници срещу Дамаск, като подкрепа за съпротивителното движение и Техеран е горд това, пише  електронното издание Tehran Times . \r\nОсвен това Хаменей увери, че Иран ще продължи да стои рамо до рамо със сирийския народ, както е било в миналото. \r\nПревод и редакция:", "date": "2019.02.25", "title": "Tehran Times: Сирийският президент се срещна с аятолах Али Хаменей в Техеран"}
{"url": "http://www.focus-news.net/news/2019/02/25/2627954/tass-sasht-vavedoha-sanktsii-sreshtu-chetirima-venetsuelski-gubernatori.html", "text": "В понеделник САЩ въведоха нови санкции срещу Венецуела и вкараха в черния си списък четирима граждани на южноамериканската страна, разбираме от публикван документ на Министерството на финансите на САЩ, предава  ТАСС . \r\nОграничения са въведени срещи четирима губернатори на венецуелски щати, включително срещу бившия вицепрезидент (2008-2010 гг.) и министър на отбраната на страната (2009-2010 гг.) Рамон Карисалес, който в момента оглавява щат Апуре. Другите лица в списъка са бившият министър на отбраната (2004-2005) и действащ губернатор на Варгас Хорхе Карнейро, както и губернаторите на Карабобо и Сулия Рафаел Лакава и Омар Прието. \r\nПопадането в санкционния списък означава замразяване на активите в САЩ и забрана за американските граждани да правят бизнес с тези физически лица. \r\nПревод и редакция:", "date": "2019.02.25", "title": "ТАСС: САЩ въведоха санкции срещу четирима венецуелски губернатори"}
{"url": "http://www.focus-news.net/news/2019/02/25/2627967/afp-donald-tramp-otpatuva-za-sreshtata-na-varha-v-hanoy.html", "text": "Държавният глава на САЩ Доналд Тръмп напусна Вашингтон за столицата на Виетнам Ханой, където на 27-28 февруари се проведе втората му историческа среща с лидера на Северна Корея Ким Чен-ун, предава  AFP , като припомня, че лидерът на Белия дом ще настоява за денуклеаризация на Корейския полуостров.  \r\nМалко преди заминаването си от Белия дом Тръмп говори оптимистично за очакванията си от \"много  важната среща на върха\", добавяйки, че \"искаме денуклеаризация\" на Корейския полуостров.  Тереза Герова", "date": "2019.02.25", "title": "AFP: Доналд Тръмп отпътува за срещата на върха в Ханой"}
{"url": "http://www.focus-news.net/news/2019/02/25/2627970/sport-septemvri-i-vitosha-bistritsa-zavarshiha-naravno-00.html", "text": "Септември (София) и Витоша (Бистрица) завършиха наравно 0:0 в последен мач от 23-ия кръг на Първа лига, игран на Националния стадион „Васил Левски“. Двата отбора имат еднакъв актив от по 21 точки, като Витопа е 11-и, а Септември 12-и. Начело във временното класиране продължава да е Лудогорец с 53 точки, следван от Левски с 48 точки, колкото има и ЦСКА на третото място.", "date": "2019.02.25", "title": "Спорт: Септември и Витоша Бистрица завършиха наравно 0:0"}
{"url": "http://www.focus-news.net/news/2019/02/25/2627972/tass-dmitriy-medvedev-shte-poseti-balgariya-na-4-i-5-mart.html", "text": "Министър-председателят на Русия Дмитрий Медведев ще пристигне на официална двудневна визита в България на 4 март. Както съобщава пресслужбата на руското правителство, в хода на посещението „са планирани срещи с президента на страната Румен Радев, премиера Бойко Борисов и други официални лица“, предава  ТАСС . \r\n„В дневния ред на предстоящите преговори са актуални въпроси от руско-българското търговско-икономическо, инвестиционно, научно-техническо и културно-хуманитарно сътрудничество, реализацията на съвместни проекти в енергетиката, промишлеността, агроиндустралния комплекс, туризма и други области“, се казва в съобщението. \r\nПревод и редакция:", "date": "2019.02.25", "title": "ТАСС: Дмитрий Медведев ще посети България на 4 и 5 март"}
{"url": "http://www.focus-news.net/news/2019/02/25/2627973/washington-examiner-okolo-77-ot-demokratite-v-sasht-podkrepyat-sotsializma-no-povecheto-izbirateli-sa-sreshtu-zavivaneto-na-stranata-nalyavo.html", "text": "Завоят на Демократическата партия на САЩ наляво има силна подкрепа от избирателите либерали, но той би довел фракцията до загуба на президентските избори през 2020 година, пише електронното издание на вестник  Washington Examiner , като се позовава на последната анкета на Public Opinion Strategies. \r\nДокато 77% от демократите вярват, че страната ще е по-добре, ако бъде по-социалистическа, мнозинството от гласоподавателите не считат, че това е така (51% срещу 45%), показват данните от изследването. \r\nВъпросът бе вкаран в дебата за изборите през 2020-а от президента на САЩ Доналд Тръмп, който заяви в своята реч „За състоянието на Съюза“, че „Америка никога няма да бъде социалистическа страна“. \r\nОттогава, потенциалните кандидати за президент от Демократическата партия имат проблеми със защитата на плановете си за предоставяне на безплатни услуги, като здравеопазването и образованието, както е в социалистическите държави, Някои, като например губернаторът на Вирджиния Тери Макаулиф, предупредиха, че САЩ не могат да си позволят да направят безплатни тези услуги. \r\nНовото проучване установи, че ключовите колебаещи се групи, от които и двете страни се нуждаят за изборите през 2020 г., не подкрепят социализма. \r\n„Значителна част от ключовите колебаещи се групи за гласуването през 2020 г., като белите жени в предградията (40% са съгласни / 57% не са съгласни), гласоподавателите в 20 ключови президентски щата (42% са съгласни / 54% не са съгласни) и избирателите от предградията (41% са съгласни / 56% не са съгласни ) всички не са съгласни с това изявление“, обясни анализатор на Public Opinion Strategies. \r\nРеспондентите са помолени да оценят тази позиция: „Сртаната ще бъде по-добре, ако нашите политическа и икономическа системи бяха по-социалистически, включително ако данъците за богатите бяха по-високи, за да се плаща за социални програми и за национализирането на здравеопазването, така че то да е управлявано от правителството, което също ще преразпределя богатството“. \r\nПодкрепата на Демократите за социализма изглежда дълбока. Например, Нюхаус установи, че 80% от „осъзнатите“ Демократи (представляват 22% от електората) смятат, че страната ще бъде по-добре политически и икономически, ако е по-социалистическа. \r\nВ обяснението към анкетата се казва, че „потенциалните избиратели в първичните избори на Демократическата партия са дори по-категорични в подкрепата си за тази позиция. \r\nДруги ключови изводи от анализа на Newhouse за социализма: \r\nРазстоянието между партиите по този въпрос е по-скоро като пропаст. Демократите са съгласни с идеята, че страната ще бъде по-добре, ако политическата и икономическата системи на САЩ са по-социалистически с впечатляващите 77% на 19%, докато Републиканците (14% за, срещу 83% против) и независимите (37% до 56%) категорично не са съгласни. \r\nПревод и редакция:", "date": "2019.02.25", "title": "Washington Examiner: Около 77% от демократите в САЩ подкрепят социализма, но повечето избиратели са срещу завиването на страната наляво"}
{"url": "http://www.focus-news.net/news/2019/02/25/2627974/tsvetan-tsvetanov-v-ruse-kogato-gerb-upravlyava-evropa-ni-chuva.html", "text": "Когато ГЕРБ управлява – Европа ни чува. Когато ГЕРБ управлява – не се спират европейските средства. Това заяви заместник-председателят на ГЕРБ и председател на парламентарната група на партията Цветан Цветанов пред над 300 души по време на среща с членове и симпатизанти на ГЕРБ в Русе. На срещата присъстваха народните представители от ГЕРБ-Русе, областното ръководство на партията, представители на общинските структури, общински съветници и кметове на общини и кметства. Това съобщиха от пресцентъра на  партията . \r\nС подкрепата на Европа днес имаме най – ниската безработица в България, посочи като пример Цветанов и очерта положителната икономическа перспектива пред страната чрез очаквания ръст на икономиката и увеличаването на доходите. Заместник-председателят на ГЕРБ изтъкна и ролята на евродепутатите от ГЕРБ за осигуряването на повече средства /над 4.4 млрд. лева/ за България от бюджета на ЕС за новия програмен период, което ще позволи осъществяването на множество проекти в различни сфери.  \r\n„Днес имаме стабилно правителство и всички ние трябва да гарантираме тази устойчивост, както с парламентарното мнозинство, което дава сигурност на законодателния процес, така и с високи резултати на предстоящите европейски избори“, каза още председателят на ПГ на ГЕРБ. „Това, което ще продължим да правим чрез платформата за граждански диалог е да се стремим да обясним на максимален брой от българските граждани всичко, което се прави от държавата за всички региони, да разясним регионалната политика и всяка секторна политика, която провеждаме“, разясни още Цветан Цветанов. „Мотото на тази кампания е „Европа в нашия дом\". Във всеки дом са влезли средства с подобряване на инфраструктурата например“, отбеляза зам.-председателят на ГЕРБ. Той обясни още, че ще се представят основните акценти и от свършения огромен обем от работа в сферата на образованието. „Спазваме ангажимента си към гражданите в края на управленския мандат да има двойно увеличение на учителските заплати. С европейските средства по ОПРР над 700 млн. лева през 2018 – 2019 година вече се инвестират в подобряването на образователната структура и всички деца ще бъдат обхванати в образователната система. Благодарение на координационния механизъм ще се направят реални стъпки за интеграция на децата, особено от ромския етнос. Над 10 000 служители от 1000 екипа направиха така ,че в рамките на 2 години хиляди деца да се върнат в образователната система“, подчерта Цветанов.  \r\nВ регионалната политика е важно да изградим магистралата Русе – Велико Търново, като така ще се ограничат произшествията и ще се постигне по-удобна и надеждна свързаност с магистрала „Хемус\", коментира още Цветанов. \r\nПредседателят на ПГ на ГЕРБ заяви, че искаме стабилността в страната да продължи, за да изпълним своите ангажименти към гражданите. „Освен европейската солидарност има и национална солидарност, която позволява с отделените по силата на постановления пари да се решат сериозни проблеми в отделните общини“, заяви Цветанов и коментира че това е разликата между БСП и ГЕРБ. „ГЕРБ е доказала, че е номер едно, защото през всичките тези годините е единствената партия, която е направила страшно много неща за развитието на всеки един регион  в страната“, каза още той.  \r\nПо отношение на предстоящите избори Цветан Цветанов коментира, че и европейските и местните са изключително важни. „Ако имаме успех на европейските избори – ще затвърдим позицията си в европейското семейство. Насреща си имаме политически опоненти, които, когато са управлявали страната, никога не са отчитали видими резултати, а когато са в опозиция, винаги се правят на ментори“, добави зам. – председателят на ГЕРБ. Цветанов предположи, че политиката на БСП и занапред ще бъде „на инат\". „Ние винаги сме били с протегната ръка за разумните политики. Но когато най-голямата опозиционна сила отсъства от парламента без разумно обяснение – това е чиста доза умишлено противопоставяне. Миналата сряда БСП си търсиха повод да не дойдат на работа, а първа точка от програмата на парламента бе ратификацията за присъединяване на Северна Македония към НАТО. Няма друга парламентарна група в българския парламент през 30-годишния преход, която да не е дала подкрепата си за Северна Македония. И това поведение на БСП показва техния стил на поведение за предстоящите европейски избори. Ето защо това, което се случва в политическия живот на страната ни днес е постоянна битка за демокрацията и за истината“, обобщи Цветанов.", "date": "2019.02.25", "title": "Цветан Цветанов в Русе: Когато ГЕРБ управлява – Европа ни чува"}
{"url": "http://www.focus-news.net/news/2019/02/25/2627991/plovdiv-4-novi-akta-za-gorene-na-otpadatsi-v-sheker-mahala-sa-sastaveni-ot-riosv.html", "text": "4 нови акта за горене на отпадъци в „Шекер махала“ в Пловдив са съставени от Регионалната инспекция по околната среда и водите (РИОСВ). Това съобщиха от  РИОСВ – Пловдив . В ранните часове на 24 февруари експерти на екоинспекцията съвместно със служители на ОДМВР – Пловдив са извършили нова внезапна проверка на ул. „Напредък“ в район „Северен“. На място е установено, че горят три купа с отпадъци от гуми, хартия и картон, пластмаса и чували. Установени са четирима нарушители, на които са съставени на място актове за административно нарушение. Предвидената санкция в Закона за управление на отпадъците при подобни нарушения за физически лица е от 2000 лв. до 5000 лв. Проверката е във връзка със сигнали за системно изгаряне на гуми и различни отпадъци. РИОСВ – Пловдив ще продължи да осъществява контрол. При констатиране на нарушения ще се предприемат административно-наказателни мерки.", "date": "2019.02.25", "title": "Пловдив: 4 нови акта за горене на отпадъци в „Шекер махала“ са съставени от РИОСВ"}
{"url": "http://www.focus-news.net/news/2019/02/25/2627994/afp-iranskiyat-vanshen-ministar-obyavi-ostavkata-si-v-instagram.html", "text": "Иранският външен министър Мохамад Джавад Зариф, който беше водещият преговарящ по ядрената сделка от 2015 г., обяви оставката си в Instagram, съобщава  AFP . \r\n„Извинявам се за неспособността си да продължа да служа и за всички недостатъци по време на мандата си“, написа Зариф в съобщение, публикувано в Instagram. Превод и редакция : Калоян Пенков", "date": "2019.02.25", "title": "АFP: Иранският външен министър обяви оставката си в Инстаграм"}
{"url": "http://www.focus-news.net/news/2019/02/25/2627992/tinka-belegova-regionalen-istoricheski-muzey-smolyan-okolo-140-byaha-uchastnitsite-v-atelieto-za-izrabotvane-na-traditsionna-rodopska-martenitsa-v-muzeya.html", "text": "Около 140 бяха участниците в поредното Ателие за изработване на традиционна родопска мартеница, което се проведе през изминалата седмица в Регионален исторически музей „Стою Шишков“ – Смолян. Това каза за  Радио „Фокус“ – Смолян  Тинка Белегова, уредник в музея. „Всички те искаха да се запознаят със старите поверия за изработване и носене на мартениците и обичаите около празника Баба Марта. Участниците изпробваха своето въображение, сръчност и творчество в процеса на работа. За всички беше много интересно с обредните практики и действия, характерни за празника, които всъщност целят да осигурят доброто време, необходимо за бъдеща богата реколта“, поясни Белегова. Тя отбеляза, че за участниците в ателието е бил интересен обичаят „мартене“, който е характерен само за родопската област и той определено предизвика много голям интерес сред малки и големи. \r\nПо думите на Белегова, участниците са се запознали с някои забрани с предпазващо значение, с магически предсказания, които се правели на този първи ден на месец март. „Най-интересно за всички през годините е обичаят по изработване, кичене и носене на мартеничка и то изработена по обичаите в Родопите от вълнени прежди и характерните допълнения като синьо манисто, чесънче, глигански зъб, сребърна паричка и други“, подчерта Белегова. Тя допълни, че сред участниците в ателието е имало ученици от училището в село Смилян, от ОУ „Иван Вазов“ в Смолян, от Професионалната гимназия по икономика, както и представители от Дневния център за деца и възрастни с увреждания „Звънче“ и Дома за хора с увреждания в село Ровино. Посетители на ателието са били и семейства с деца на възраст от 4 до 12 години. \r\n„Всички изработиха много красиви мартеници и много си забавляваха, коментирайки практиките и обичаите. По-голямата част от тях отнесоха със себе си мартениците, за да закичат на близките , а част от тях ще отидат за благотворителна цел. Надявам се гази година Баба Марта да е по-благосклонна към нас и да не показва своя непостоянен характер. Затова трябва да се постараем да сме позитивни и усмихнати хора, защото според поверието Баба Марта обича да среща на празника усмихнати и щастливи хора и тогава на нейното лице грейва усмивка, която води до поява на слънцето.“, каза още Тинка Белегова. \r\nНели ГЕРГЬОВСКА", "date": "2019.02.25", "title": "Тинка Белегова, Регионален исторически музей – Смолян: Около 140 бяха участниците в Ателието за изработване на традиционна родопска мартеница в музея"}
{"url": "http://www.focus-news.net/news/2019/02/25/2627964/afp-huan-guaydo-predupredi-za-opasnostta-ot-toleriraneto-na-uzurpirashti-sili-kato-maduro.html", "text": "Лидерът на опозицията във Венецуела Хуан Гуайдо, признат за временен президент от около 50 държави, предупреди в понеделник за опасността от \"толерирането\" на държавния глава на страната Николас Мадуро, предава  AFP .  \r\n\"Важно е да се възстанови демокрацията във Венецуела, защото тези узурпиращи сили са заплаха за стабилността на континента\", подчерта Гуайдо в рамките на срещата на върха на страните от Групата от Лима, която се провежда в Богота, столицата на Колумбия. На нея присъства и вицепрезидента на САЩ Майк Пенс. \r\n\"Толерирането на узурпацията на властта ще бъде заплаха за цяла Америка\", подчерта Мадуро.   Тереза Герова", "date": "2019.02.25", "title": "AFP: Хуан Гуайдо предупреди за опасността от толерирането на \"узурпиращи сили\" като Мадуро"}
{"url": "http://www.focus-news.net/news/2019/02/25/2627969/prof-aleksandar-marinov-parlamentarnite-reaktsii-po-promenite-v-izborniya-kodeks-i-nalozhenoto-ot-prezidenta-veto-po-tyah-pokazvat-lipsa-na-sposobnost-za-dalgosrochna-viziya.html", "text": "Парламентарните реакции по промените в Изборния кодекс и наложеното от президента вето по тях показват липса на способност за дългосрочна визия. Това каза за обзорното предаване „Това е България“ на  Радио „Фокус“  политологът проф. Александър Маринов. Според него се наблюдава вкопчване в клишета, които са втръснали и дотегнали на голяма част от българските граждани, а и на твърдите привърженици на партиите. По думите му ветото на президента по промените в Изборния кодекс не е било неочаквано. „Позицията на ГЕРБ е глупава. Те сега са против ветото на президента, а след това казват, че ще правят нов проект за промени на промените в Изборния закон, с който фактически ще признаят правотата му. Глупава е тяхната интерпретация на неговото поведение. Не става дума за алиби за това БСП да се върне въобще в парламента. И тук стигаме до самото БСП. Социалистите получават възможност при това вето не да се приберат тихомълком в НС, а да изявят позиция по проблем, който беше причина за тяхното напускане. Тяхната позиция ми е най-неразбираема, защото те няма какво да загубят в такава ситуация“, обясни политологът. Проф. Маринов допълни, че ДПС маневрират и преговарят с всички и ще действат според обстоятелствата. Равнището на българската политическа аритметика е ниско, защото сметките са едностранни, къси и ограничени, обобщи политологът.  \r\nЦоня Събчева", "date": "2019.02.25", "title": "Проф. Aлександър Маринов: Парламентарните реакции по промените в Изборния кодекс и наложеното от президента вето по тях показват липса на способност за дългосрочна визия"}
{"url": "http://www.focus-news.net/news/2019/02/25/2627995/ria-novosti-na-granitsata-s-kolumbiya-zapochnaha-sblasatsi-mezhdu-opozitsiyata-i-venetsuelskata-armiya.html", "text": "Опозиционери започнаха да хвърлят бутилки със запалителна течност по кордони от военнослужещи на моста „Симон Боливар“ на границата с Колумбия, съобщава кореспондент на „ РИА Новости “. \r\nОсвен бутилките с коктейли „Молотов“, към венецуелската национална гвардия летяха и камъни. \r\nСилите за сигурност на свой ред са използвали сълзотворен газ и са подготвили водно оръдие в случай на опит да проникнат във Венецуела. Сблъсъците продължават. \r\nПо-рано офицер от венецуелската национална гвардия проведе разговори с опозицията на моста „Симон Боливар“ на границата с Колумбия и призова да се въздържа от ескалация на напрежението. \r\nОпозиционерите пресякоха средата на моста (символичната граница на двете държави) с лозунги срещу сегашния президент на страната Николас Мадуро. \r\nНа 23 януари председателят на народното събрание на Венецуела Гуайдо се обяви за държавен глава. Съединените щати и редица други страни, включително повече от 20 европейски страни, обявиха признаването му. Русия, Китай и няколко други държави подкрепиха Николас Мадуро като легитимен президент на Венецуела. Превод и редакция : Калоян Пенков", "date": "2019.02.25", "title": "РИА Новости: На границата с Колумбия започнаха сблъсъци между опозицията и венецуелската армия"}
{"url": "http://www.focus-news.net/news/2019/02/25/2627993/regnum-v-kosovo-narekoha-priznanie-ot-sarbiya-uslovieto-za-demarkatsiya-na-granitsata.html", "text": "Лидерът на косовската партия „Социалдемократическа инициатива“ Фатмир Лимай заяви, че след консултации с местни и международни експерти, беше съставена платформа за преговори със Сърбия и е официално представена на парламента в Прищина. Предварително програмата получи подкрепа от ръководителите на най-важните държавни институции на Косово, съобщава руската агенция  Regnum . \r\nСпоред албанската информационна агенция Telegrafi се очаква платформата да бъде разгледана по време на заседание, за да се чуе гласът на всеки депутат. \r\nГоворейки за съдържанието на документа, Лимай заяви, че платформата ще осигури прозрачност в преговорите. За да влезе в сила окончателното споразумение между Косово и Сърбия, ще бъде необходимо да се получи подкрепа както в парламента, така и на референдум. \r\nРъководителят на косовския преговарящ екип заяви, че одобрението на тази платформа от парламента ще позволи на Косово да заеме позиция в преговорите със Сърбия.  Превод и редакция : Калоян Пенков", "date": "2019.02.25", "title": "Regnum: В Косово нарекоха признание от Сърбия условието за демаркация на границата"}
{"url": "http://www.focus-news.net/news/2019/02/25/2627996/ria-novosti-natsionalnata-gvardiya-stabilizira-situatsiyata-na-granitsata-s-kolumbiya.html", "text": "Венецуелската национална гвардия принуди опозиционерите да се оттегли дълбоко в границите на Колумбия, използвайки гумени куршуми и сълзотворен газ, предава „ РИА Новости “. \r\nСблъсъците започнаха на моста „Симон Боливар“ на границата между двете страни. Опозиционери се опитаха да влязат на територията на Венецуела, хвърляйки бутилки със запалителна течност и камъни. \r\nСилите за сигурност на Венецуела струпаха подкрепление и специално оборудване, за да разпръснат агресивно настроените демонстранти. \r\nПо-рано военните няколко пъти отиваха при опозиционерите на граничната линия и чрез преговори са се опитали да убедят протестиращите да избегнат ескалацията на напрежението.  Превод и редактиране : Калоян Пенков", "date": "2019.02.25", "title": "РИА Новости: Националната гвардия стабилизира ситуацията на границата с Колумбия"}
{"url": "http://www.focus-news.net/news/2019/02/25/2627971/gen-kircho-kirov-edva-li-v-blizko-vreme-mozhe-da-se-ochakva-promyana-na-granitsite-mezhdu-sarbiya-i-kosovo.html", "text": "Едва ли в близко време може да се очаква промяна на границите между Сърбия и Косово. Това каза за обзорното предаване „Това е България“ на  Радио „Фокус“  ген. Кирчо Киров, началник на разузнавателната служба в периода 2002-2012 г. Темата за промяна на границите и размяна на територии между двете държави съществува в публичното и политическо пространство отдавна, но сега започва да придобива нови измерения. Според него случващо се представлява пробни балони за изследване на реакциите на заинтересованите страни. Дори великите сили, САЩ, Русия, ЕС и Китай не са наясно с вторичните резултати от такова действие. А още по-малко известна е и реакцията, която би имало населението. Видно е, че и върху двете страни се оказва сериозен натиск и с него са ангажирани големите сили, каза още той. Киров коментира и възможните ефекти от размяна на територии. „Това са огромни бежански потоци. Това са милиони човешки трагедии. Това е загуба на огромни финансови средства. Това е загуба на материална собственост и човешки животи. Всичко това може да се очаква при промяна на границите, защото ако предположим, че част от Косово бъде приведено към територията на Сърбия, ще бъде организиран със специален статут на Косовска Митровица и икономическите обекти, които се намират на територията на Северно Косово“, обясни той. От друга страна населението, което се намира в южната част на Сърбия, не е изцяло албанско. Има и голяма част избягали от Косово, каза още ген. Кирчо Киров и добави, че всичко това усложнява ситуацията. \r\nЦоня СЪБЧЕВА", "date": "2019.02.25", "title": "Ген. Кирчо Киров: Едва ли в близко време може да се очаква промяна на границите между Сърбия и Косово"}
{"url": "http://www.focus-news.net/news/2019/02/25/2627975/antoaneta-bares-nkiz-krasimir-uzunov-vinagi-e-podkrepyal-kauzata-za-razvitie-na-industrialnite-zoni-v-balgariya.html", "text": "Красимир Узунов винаги е подкрепял каузата за развитие на индустриалните зони в България. Това е написала в  съболезнователен адрес  изпълнителният директор на Национална компания „Индустриални зони“ (НКИЗ) Антоанета Барес. „Приемете искрените ни съболезнования за загубата на Красимир Узунов, наш партньор, скъп приятел и човек, който винаги е подкрепял каузата за развитие на индустриалните зони в България. Искрено сме благодарни за съдействието и разбирането, които сме срещали в негово лице, в качеството му на собственик на Радиоверига и Агенция \"Фокус\". Поклон пред светлата му памет!“, пише Антоанета Барес.", "date": "2019.02.25", "title": "Антоанета Барес, НКИЗ: Красимир Узунов винаги е подкрепял каузата за развитие на индустриалните зони в България"}
