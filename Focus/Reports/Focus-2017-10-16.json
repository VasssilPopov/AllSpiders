{"url": "http://www.focus-news.net/news/2017/10/16/2447290/korea-herald-premierat-na-yuzhna-koreya-e-na-poseshtenie-v-balgariya-ot-24-do-26-oktomvri.html", "text": "Премиерът на Южна Корея Ли Нак-йон ще посети Гърция и България по време на първата си официална визита в чужбина, пише The Korea Herald. Министър-председателят ще бъде в Гърция от 22 до 24 октомври, а в България от 24 до 26 октомври. В София Ли Нак-йон ще се срещне с българския си колега Бойко Борисов и президента Румен Радев, като главната цел на разговорите е задълбочаване на сътрудничеството между двете страни в сферата на науката и технологиите, комуникациите и селското стопанство. Корейският премиер също така е поканен на официална вечера от говорителя на Народното събрание Димитър Главчев, а в дневния му ред е включено и присъствие на откриването на ново българко-корейско търговско дружество.  Цанко Цолов", "date": "2017.10.16", "title": "Korea Herald: Премиерът на Южна Корея е на посещение в България от 24 до 26 октомври"}
{"url": "http://www.focus-news.net/news/2017/10/16/2447260/reuters-kosovo-prizova-sasht-da-se-namesyat-v-pregovorite-mezhdu-belgrad-i-prishtina.html", "text": "Министър-председателят на Косово Рамуш Харадинай призова САЩ да се намесят в преговорите между страната и Сърбия, целящи разрешаването на спора между тях, предаде  Reuters.\r\n„Ролята на САЩ е необходимо за мира“, заяви Харадинай. Според него преговорите трябва да приключат с взаимно признание на държавността „между Косово и Сърбия“. \r\nМинистър-председателят посочи, че до края на годината неговото правителство ще подпише споразумение с американската енергийна компания „КонтурГлобал“ за проект за изграждане на ТЕЦ.  Проектът е критикуван от еколозите, които сочат, че Косово трябва да разчита повече на възобновяеми енергоизточници. \r\n„Централата ще бъде с чиста и напреднала технология и ще гарантира достатъчно енергия за следващите 20 години“, посочи Харадинай.  Виктор Турмаков", "date": "2017.10.16", "title": "Reuters: Косово призова САЩ да се намесят в преговорите между Белград и Прищина"}
{"url": "http://www.focus-news.net/news/2017/10/16/2447261/nad-10-000-vodachi-sa-zasecheni-da-shofirat-s-alkohol-ot-nachaloto-na-godinata.html", "text": "От началото на годината са установени 10 297 водачи, седнали зад волана след употреба на алкохол. Това посочи инспектор Мария Ботева от отдел „Пътна полиция“ в ГД „Национална полиция“ при откриване на поредното издание на социално-отговорната кампания „Алкохолът е лош шофьор“, съобщиха от пресцентъра на МВР. \"Шофирането след употреба на алкохол е опасно. За първите девет месеца на годината у нас са регистрирани 342 пътнотранспортни произшествия, в които има установен участник, употребил алкохол. При тези случаи са загинали 29 и са ранени 433 души\", съобщи инспектор Мария Ботева. Според данните за периода от 1 януари до 8 октомври, 10 297 водачи са засечени да шофират с алкохол над 0,5 промила, от тях 4921 - с над 1,2 промила, което е престъпление, съгласно закона. \r\nЗа шофиране след употреба на алкохол на 3342 собственици на автомобили е наложена принудителна административна мярка „прекратяване на регистрацията на пътното превозно средство“ по чл. 171, точка 2а, в сила от тази година.", "date": "2017.10.16", "title": "Над 10 000 водачи са засечени да шофират с алкохол от началото на годината"}
{"url": "http://www.focus-news.net/news/2017/10/16/2447262/mevlyut-chavushoglu-turtsiya-e-gotova-da-si-satrudnichi-s-irak-za-da-unishtozhi-pkk-v-kirkuk.html", "text": "Турският външен министър Мевлют Чавушоглу заяви, че е готов да подкрепи Багдад, за да се въведе мир и стабилност в Ирак, както и да се прекрати присъствието на ПКК, за която се твърди, че е в Киркук, предаде кюрдската медия Rudaw.\r\n„Ние още веднъж посочваме важността на защитата на иракското политическо единство и териториална цялост“, пише в официално заявление на турския външен министър. „Подчертаваме готовността си за сътрудничество с иракското правителство при унищожаването на присъствието на ПКК на иракска територия“, добави той. \r\nОт турското МВнР посочиха, че следят отблизо действията на иракското правителство за „установяването на конституционен ред в Киркук“, където туркмените представляват голям дял от населението.  Виктор Турмаков", "date": "2017.10.16", "title": "Мевлют Чавушоглу: Турция е готова да си сътрудничи с Ирак, за да унищожи ПКК в Киркук"}
{"url": "http://www.focus-news.net/news/2017/10/16/2447263/veliko-tarnovo-44-ot-naselenieto-na-oblastta-e-zhivyalo-v-tezhki-materialni-zatrudneniya-prez-2016-godina.html", "text": "44 % от населението на област Велико Търново е живяло в тежки материални затруднения през 2016 година. Това сочат данни от изследване на Отдел „Статистически изследвания – Велико Търново“ към Териториално Статистическо бюро „Север“, които главният експерт Михаилка Григорова обобщи пред Радио „Фокус“ – Велико Търново. Специалистите са взели под внимание девет показателя, по които е изчислено какви са основните лишения, които пречат на нормалния живот на хората. Сред тях за затрудненията за плащане на разходите, дали домакинството може да си позволи да отиде на почивка поне веднъж в годината, каква храна присъства на ежедневната трапеза, има ли готовност да покрие непредвидени финансови разходи, притежава ли телефон, телевизор, пералня, автомобил. „Според данните, през 2016 година, 44 % от населението изпитват четири или повече от тези затруднения. Средният процент за страната е 32 %, като спрямо предходната година се регистрира увеличение на това население с 2.2 процентни пункта“, обясни Михаилка Григорова.\r\nЛуиза ТРАНЧЕВА", "date": "2017.10.16", "title": "Велико Търново: 44 % от населението на областта е живяло в тежки материални затруднения през 2016 година"}
{"url": "http://www.focus-news.net/news/2017/10/16/2447264/predstoyashti-mezhdunarodni-sabitiya-za-17-oktomvri-agentsiya-fokus.html", "text": "Министрите на европейските въпроси от страните членки в ЕС ще проведат среща, за да обсъдят ситуацията около Брекзит.\r\n*** Настоящето правителство на Австрия ще подаде оставка след парламентарните избори, спечелени от десницата. \r\n*** Турският президент Реджеп Тайип Ердоган е на посещение в Полша, където ще се срещне с колегата си Анджей Дуда. \r\n*** Лидерите на фракциите в гражданската война в Либия ще проведат преговори.\r\n***", "date": "2017.10.16", "title": "Предстоящи международни събития за 17 октомври ( Агенция „Фокус“ )"}
{"url": "http://www.focus-news.net/news/2017/10/16/2447265/izborite-v-avstriya-kakvi-sa-promenite-vav-viena-obzor.html", "text": "В още една държава от Европейския съюз бяха проведени парламентарни избори - в неделя гражданите на Австрия гласуваха за депутати в състава на Националния съвет, долната камара на парламента. И макар окончателните резултати от предсрочния вот да се очакват във вторник, 17 октомври, промените във Виена вече са ясно очертани.Най-важният резултат от неделните избори е промяната на властта в Австрия. Победител стана Австрийската народна партия (АНП), която - съгласно предварителните резултати от преброяването на бюлетините, получи 31,6 % от гласовете. Партията бе изведена до върха от 31-годишния Себастиан Курц, до този момент заемащ поста министър на външните работи. Ако успее да състави коалиция, то той ще се превърне най-младият лидер на държава от Общността.\r\nУправляващата заедно с консерваторите на Курц Социалдемократическа партия на Австрия (СДПА), водена от настоящия канцлер Кристиан Керн, събра подкрепата на 26,9 % от австрийските избиратели. А тези данни показват, че Австрия я очаква смяна на властта. \r\nТрета сила след неделния вот е Австрийската партия на свободата (АПС), събрала 26 % от гласовете. Изходът от борбата за второто място обаче ще бъде решен след окончателното преброяване на бюлетините, включително и тези, изпратени по пощата. Колебанията в резултатите може да варират до два процента. \r\nВ парламента ще влязат още либералната партия \"Нова Австрия\" (Neos), и отцепилата се от \"Зелената партия на Австрия\" формация \"Списък на Петер Филц\". Налице са три възможни варианта за коалиция. Резултатите от изборите предлагат възможност за създаването на няколко възможни коалиции. Преди неделното гласуване се смяташе, че максимални шансове има алианс от консерватори под управлението на Курц и десните популисти от \"Австрийска партия на свободата\", водена от 48-годишния  Хайц-Кристиан Щрахе. В този случай изборните резултати не променят политическата картина, но анализаторите припомнят, че победата на Курц не гарантира канцлерския му пост. Подобна ситуация има през 1999 г., когато АНП става трета сила след изборите, но в крайна сметка успя да формира коалиция с \"Австрийската партия на свободата\". \r\nКаквото и да бъде бъдещето на Виена, едно е сигурно - ключова роля в него ще имат десните популисти. Ето защо партията им беше определена като \"сивия кардинал\" на изборите. Техните мандати, заедно с тези на социалдемократите на Керн, са достатъчни за създаването на коалиция. Политическите програми на двете партии се доближават по редица положения, включително в сферата на икономиката и образованието. \r\nТеоретично погледнато, във Виена може отново да има голяма коалиция, съставена от консерватори и социалдемократи. Но не бива да се забравя, че именно противоречията между АНП и СДПА станаха причина за организирането на предсрочния вот в страната. За значението на изборите в Австрия - в страна и зад граница. Първите резултати от гласуването провокираха журналисти и наблюдатели да заговорят за завоя надясно в политическия живот на Австрия, който отразява страховете на избирателите от ислямизацията и наплива на мигранти в страната им. В тази връзка изходът от гласуването продължава тенденцията, която бе забелязана по-рано тази година при изборите във Франция, но и във ФРГ, където в Бундестага за първи път влязоха представителите на \"Алтернатива за Германия\". \r\nВ случай на коалиция между АНП и \"Австрийска партия на свободата\" от Виена следва да се очаква по-остър курс в политиката по отношение на мигрантите, което само по себе си вероятно ще доведе до пререкания с Брюксел. Австрия не е най-влиятелната държава в ЕС, но нейният глас може да стане решаващ по редица ключови въпроси. Друга подробност е, че десните популисти са и евроскептици, и наскоро поставиха въпроса за излизането на Австрия от структурите на Общността. Източна Европа определено има защо да е доволна от резултатите от изборите в Австрия. В източната част на Европа първите сигнали за изборните резултати в Австрия сякаш бяха посрещнати с одобрение. Особено в съседна Унгария. Министърът на външните работи Петер Сиярто поздрави лидера на АНП Себастиан Курц за победата му на предсрочните парламентарни избори. В Будапеща приветстват позицията на Курц за миграцията, която е близка до тази на унгарското правителство, а Сиярто стигна дори по-далеч, определяйки австрийския политик като личен приятел. \r\n„Щастливи сме, че нашата сестринска партия спечели изборите ... и сме щастливи, че техният кандидат, който по отношение на миграцията има сходни позиции с унгарското правителство, спечели вота“, подчерта Сиярто при пристигането си за среща на европейските външни министри в Люксембург, която се състоя по-рано в понеделник. Първият дипломат на Будапеща заяви, че очаква източноевропейските държави, които се противопоставят на миграцията - Унгария, Полша, Словакия и Чешката република - да работят в по-тясно сътрудничество с новото правителство на Австрия.Агенция \"Фокус\" припомня: \r\nСебастиан Курц е министър от шест години, в рамките на които успя да се наложи като лидер на обновлението. Курц придаде модерен облик на благоденстващата, но разтърсена от мигрантската криза Австрия. През есента на 2015 г. той бе сред първите европейски лидери, изразили критика към германския канцлер Ангела Меркел заради политиката й на отворени врати към бежанците. Курц енергично работеше за затварянето на т.нар. Балкански маршрут за бежанците и накрая постигна целта си. В рамките на предизборната кампания той многократно повтори, че следващият блокиран път за миграцията трябва да бъде този през Средиземно море. \r\nРедакция: Тереза Герова", "date": "2017.10.16", "title": "Изборите в Австрия - какви са промените във Виена (ОБЗОР)"}
{"url": "http://www.focus-news.net/news/2017/10/16/2447266/varna-nad-100-bebeta-sa-se-rodili-v-zooparka-ot-nachaloto-na-godinata.html", "text": "Над 100 бебета са се родили в зоопарка във Варна от началото на годината. Това каза в интервю за Радио „Фокус“ – Варна Иванка Стоянова, директор на Зоопарк – Варна. 27 са родените едри бозайници, а птиците и патиците са над 80, допълни директорът на зоопарка. „Сред родените тази година са 2 маймуни от вида зелена морска котка, 2 шотландски понита, червена лисица, 6 камерунски кози, 6 европейски муфлона, 4 лопатарчета и 6 паунчета“, каза Иванка Стоянова.\r\nВ зоопарка във Варна днес бе отпразнуван рожденият ден на младото лъвче Малкият принц, който става на 3 годинки. До края на годината предстоят още интересни инициативи. На 31 октомври от 11.00 до 12.00 часа обитателите на зоологическата градина ще отбележат Хелоуин с истинско празненство. Прилепи, вещици и призраци ще бродят в зоопарка. Партито ще се проведе със специално приготвени тикви и кървав пай от цвекло.\r\nМарияна ВАЛЕНТИНОВА", "date": "2017.10.16", "title": "Варна: Над 100 бебета са се родили в зоопарка от началото на годината"}
{"url": "http://www.focus-news.net/news/2017/10/16/2447267/pazardzhik-nauchna-konferentsiya-po-sluchay-180-godini-tsarkva-sveta-bogoroditsa-se-provede-v-grada.html", "text": "Научна конференция по случай 180 години църква „Света Богородица“ в Пазарджик се проведе в Пазарджик, съобщиха за Радио „Фокус“ – Пазарджик от Архиерейското наместничество в областния град. Църковното настоятелство при храм „Св. Богородица“ в Пазарджик с благословението на Негово Високопреосвещенство Пловдивски митрополит Николай, организира Научна конференция на тема „180 години църква „Света Богородица“ – Пазарджик. Събитието бе поредното от  разнообразните форми на чествания по повод 180 години от построяването на храма, който за мнозина жители на Пазарджик и негови гости от страната и чужбина, се е превърнал в символ на града.\r\nЦърквата „Света Богородица“ е построена през 1836 – 1837 година и представлява трикорабна базилика с три портала: централен – на Света Богородица, ляв – на Свети Харалампий, десен – на Свети Мина, и два параклиса в женското отделение – Свети Архангел и Свети Николай. Църквата е прочута със своя дървен иконостас, изработен от варено орехово дърво и резбован с високо художествена ажурна дърворезба от дебърски майстори в продължение на десет години. Иконостасът е под закрилата на ЮНЕСКО. Изработен е от майстори, начело с Макрий Негриев Фръчковски, чийто гроб е зад олтара на храма. Стенописите са направени от представители на Самоковската школа и в храма има икони от Станислав Доспевски. В църквата има и икона, смятана за чудотворна.", "date": "2017.10.16", "title": "Пазарджик: Научна конференция по случай 180 години църква „Света Богородица“ се проведе в града"}
{"url": "http://www.focus-news.net/news/2017/10/16/2447268/reuters-dzhon-makkeyn-predupredi-irak-da-ne-zloupotrebyava-s-amerikansko-orazhie-sreshtu-kyurdite.html", "text": "Председателят на сенатската комисия на САЩ по въоръжените служби Джон МакКейн предупреди правителството на Ирак, че „ще има строги последствия“, ако злоупотребява с предоставеното от САЩ оръжие срещу силите на кюрдите, предаде  Reuters.\r\n„САЩ предоставиха оборудване и обучение на правителството на Ирак, за да се бори срещу „Ислямска държава“ и да се защитава от външни заплахи, а не да атакува елементи от регионалното правителство, което е дългогодишен и ценен партньор на САЩ“, заяви МакКейн. \r\n„Не бъркайте – ще има строги последствия, ако продължаваме да виждаме, че се злоупотребява по такъв начин с американското оборудване“, добави сенаторът от щата Аризона. Агенция \"Фокус\" припомня: \r\nТази нощ министър-председателят на Ирак Хайдер ал Абади даде заповед за началото на операция по възобновяването на реда в спорната с Иракски Кюрдистан провинция Киркук.  Виктор Турмаков", "date": "2017.10.16", "title": "Reuters: Джон МакКейн предупреди Ирак да не злоупотребява с американско оръжие срещу кюрдите"}
{"url": "http://www.focus-news.net/news/2017/10/16/2447269/violeta-ivanova-od-zemedelie-sliven-mnogo-dobro-e-kachestvoto-na-grozdeto-v-oblastta-sled-kraya-na-grozdobera-no-dobivite-sa-niski.html", "text": "Много добро е качеството на гроздето в Сливенска област след края на гроздобера. Добивите обаче са ниски. Това съобщи пред Радио „Фокус“ – Сливен Виолета Иванова, главен експерт в Областната дирекция „Земеделие“ в Сливен. Средният добив при винените сортове е 607 кг/дка, от общо 57 640 декара винени лозя. Средният добив е 514 кг/дка от общо 1370 декара насаждения с десертно грозде в областта.\r\nСпоред производителите гроздето е с добро качество, с много плод, висока захарност, но е по-леко, по-малко воднисто, заради продължилата суша.\r\nПродължава и есенната сеитба в областта. Засети са 130 000 декара пшеница, 51 000 декара ечемик, по 1000 декара ръж и тритикале и 30 000 декара рапица. Сеитбата се е забавила заради сушата, коментира Иванова.\r\nЛюдмила ЙОРГОВА", "date": "2017.10.16", "title": "Виолета Иванова, ОД „Земеделие“ - Сливен: Много добро е качеството на гроздето в областта след края на гроздобера, но добивите са ниски"}
{"url": "http://www.focus-news.net/news/2017/10/16/2447270/ekathimerini-yanis-varufakis-planira-da-se-kandidatira-za-evropeyski-deputat-ot-germaniya.html", "text": "Бившият гръцки финансов министър Янис Варуфакис заяви, че ще се кандидатира в Германия на изборите за Европейски парламент през 2019 г. , пише  Ekathimerini.\r\nВаруфакис заяви, че планира да се кандидатира, макар и по думите му „Европейският парламента не е реален парламент“, защото иска да покаже, че „федерализмът е възможен и че настоящата политика на Германия вреди на германците“. \r\nСкандалният бивш министър заяви, че подкрепя федералистките предложения за еврото от страна на френския президент Еманюел Макрон.  Виктор Турмаков", "date": "2017.10.16", "title": "Ekathimerini: Янис Варуфакис планира да се кандидатира за Европейски депутат от Германия"}
{"url": "http://www.focus-news.net/news/2017/10/16/2447271/zam-predsedatelyat-na-gerb-tsvetan-tsvetanov-na-evroizbori2019-enp-shte-polzva-po-tsentraliziran-podhod-pri-izpolzvaneto-na-informatsiya-ot-partiite-chlenki.html", "text": "Партиите от семейството на Европейската народна партия (ЕНП) ще ползват по-централизиран подход при използването на информацията, която постъпва от партиите-членки по време на европейските избори през 2019 година. Тази идея на заместник-председателя на ГЕРБ Цветан Цветанов беше обсъдена и приета по време на срещата на кампанийните мениджъри на ЕНП, която се провежда в хърватската столица Загреб, съобщиха от пресцентъра на ПП ГЕРБ. Целта на прилагането на централизирания подход е общата кампания на ЕНП да бъде адаптирана към спецификата на националните кампании в отделните страни-членки на Европейския съюз и да кореспондира с темите, които вълнуват гражданите на съответната държава, подчерта Цветанов.\r\nВ рамките на срещата на кампанийните мениджъри на ЕНП Цветан Цветанов представи презентация на тема „Анализ на кампанията за президентските избори през 2016 г. – подценяване на социалните мрежи“. Заместник-председателят на ГЕРБ представи и анализира идентифицирани онлайн тенденции за генериране и разпространение на фалшиви новини без конкретни източници и автори, чиято единствена цел е била да дискредитират ГЕРБ и разпознаваемите политически фигури на партията.", "date": "2017.10.16", "title": "Зам.-председателят на ГЕРБ Цветан Цветанов: На Eвроизбори’2019 ЕНП ще ползва по-централизиран подход при използването на информация от партиите-членки"}
{"url": "http://www.focus-news.net/news/2017/10/16/2447272/reuters-etsb-e-uverena-che-tazi-godina-shte-badat-vavedeni-novi-globalni-pravila-za-bankite.html", "text": "Членът на изпълнителния съвет на Европейската централна банка, отговарящ за банковия надзор Сабине Лаутеншлагер заяви, че е уверена , че до края на годината ще бъдат въведени нови глобални правила за банкирането, предаде  Reuters.\r\n„Надявам се, че последният пакет от глобалните банкови стандарти – Базел III, да бъде готов тази година“, заяви Лаутеншлагер. „Уверена съм, че ще стане така“, добави тя. \r\nТя изрази притеснения, че „някои финансови центрове няма да приемат голяма част от приетите рамки“.  Виктор Турмаков", "date": "2017.10.16", "title": "Reuters: ЕЦБ е „уверена“, че тази година ще бъдат въведени нови глобални правила за банките"}
{"url": "http://www.focus-news.net/news/2017/10/16/2447273/polititsite-se-obediniha-okolo-sigurnostta-i-rolyata-na-balgariya-v-obshtata-evropeyska-otbrana-obzor.html", "text": "В зала „Концертна“ на Централния военен клуб се проведе дискусия на тема „Заедно в сигурността. Ролята на България в общата европейска отбрана“. Тя бе открита от държавния глава Румен Радев, който заяви, че военната мощ трябва да се превърне във фактор на европейската външна политика. Президентът отбеляза, че идеята за обща европейска отбрана никак не е нова, а съществува даже преди първообраза на съвременния ЕС. По думите му Лисабонският договор структурира постоянното сътрудничество, когато държавите с по-големи амбиции, с по-големи възможности във военната област могат да се съюзяват. „Ние трябва да следим процесите в цяла Европа и специално в Брюксел. Въпреки, че идеята за обща европейска отбрана не намери сериозно приложение и развитие в живота на ЕС, този дебат се разгоря наново, особено след кризата в Украйна и най-вече след Брекзит и началните политически послания на президента Тръмп. Виждаме какво стана след тези събития. След срещата на Г-7 това лято, европейските лидери в лицето на канцлера Меркел и председателя на ЕК Юнкер заговориха открито, че сигурността на Европа не може да се остави в чужди ръце. Трябва сами да поемем отговорност за нашата собствена сигурност\", обясни Радев. Според него се вижда нещо много важно - ЕС през последните години изживява една дълбока трансформация в схващанията си за военната мощ. По думите му военна мощ вече трябва да се превърне във фактор на европейската външна политика. „В свят, в който другите глобални играчи на световната сцена развиват силно своята военна мощ, ти няма как да останеш с инструмента на меката сила“, посочи Радев. „Въпреки съвместната декларация между ЕС и НАТО ясно се казва от всички, че бъдещите европейски сили не могат да заместят НАТО, те могат само да го допълнят. Това поставя тук големия дебат за тяхната структура, за генерирането на силите“, поясни Радев. По думите му друг проблем е силната фрагментация на отбранителната индустрия на ЕС. Той подчерта, че без собствена отбранителна индустрия няма как да бъдеш фактор“, заяви президентът.  Държавният глава посочи, че проектите за модернизация на армията ни трябва да бъдат така обвързани и да имат ясни и стойностни програми за индустриално сътрудничество. Премиерът Бойко Борисов посочи, че ако се счита, че ще има война, правителството ще смени приоритетите. „Благодаря на колегите, готови сме да мислим в общ консенсус, отчитайки всички заплахи, включително и на смяна на периоритетите. Ако военните ни убедят, че това е по-важно от всичко\", обясни премиерът и припомни, че приоритет за правителството е било образованието. Според премиера няма да е лошо, ако държавният глава Румен Радев постави въпроса за общата европейска отбрана и на заседание на КСНС. „Приемам темата с прискърбие. Когато в света започне да се говори за въоръжаване, превъоръжаване, надпревара във въоръжаването, нищо добро не е постигнато в историята до сега“, обясни Борисов. „За съжаление европейската дипломация търпи огромни укори“, коментира той и поясни, че за темата – сигурност и отбрана през последните месеци се говори много. „Само преди 6 месеца по време на Европейски съвет, включително и президентът Еманюел Макрон беше против общата европейска отбрана. За няколко месеца всички претъпяха метаморфози, защото видяха огромна заплаха и нови военни съюз“, коментира Борисов. Според вицепремиера и министър на отбраната Красимир Каракачанов общата европейска отбрана и общата европейска армия са абсолютно необходими. По думите му  може да се постигне обща европейска отбрана, ако по-малко се говори в Брюксел,  ако  определени фактори се откажат от Европейски съюз на две скорости и ако има политици в Европа като френския президент Еманюел Макрон. Според вицепремиера Каракачанов европейската отбрана е национален интерес, защото България е на границата на конфликтен регион. „Само, че самите европейски институции и отделните европейски държави трябва заедно да формулират приоритетите. Все още няма единно мнение. Едни смятат, че Русия е голямата заплаха за европейската сигурност. Други смятат, че Русия е проблем, но по-близките проблеми са свързани с нелегалната миграция, ислямския тероризъм“, заяви Каракачанов. По думите му България има пряк интерес от една обща европейска сигурност, защото се намираме в регион, в който проблемите в Черноморския басейн не са само конфликта Русия – Украйна. Според него проблемите в Черноморския регион са свързани с нашите съседи. По думите му една от основните задачи на нашето европредседателство е интеграцията на Западните Балкани. Каракачанов посочи, че  ако не се даде една перспектива на тези държави центробежни сили и като външни фактори и като фактори на религиозна основа работят активно. Председателят на Комисията по отбрана и депутат от ГЕРБ ген. Константин Попов заяви, че Европа трябва да върви все по-обединена по отношение на сигурността и отбраната. Ген. Попов заяви, че средата за сигурност е силно непредвидима. По думите му Европа е много привлекателна със стандарта на живот, социални програми и континентът се изправя пред много рискове, които са близо до нас. Лидерът на БСП Корнелия Ниновапосочи, че трябва да се постави на първо място човешкият фактор, а след това модернизацията и техниката. Корнелия Нинова обърна внимание, че каквато и техника да закупим, ако няма готови специалисти, които да я използват, няма смисъл. По думите й е необходима нова нормативна база в отбраната. Нинова заяви, че трябва да се променят няколко противоречащи си закона и някои остарели тестове. Според нея политиците могат да се обединят около две неща – да поставят националния интерес на България, националната сигурност на всеки един, желанието да няма война и да не се допуска страната ни да бъде използвана като плацдарм, както и всички да бъдат за единна и силна Европа на една скорост и европейските лидери да намерят път това да бъде постигнато.  Президентът на ПЕС Сергей Станишев посочи, че близо 70 % от европейските граждани казват, че искат обща европейска отбрана и политиците трябва да отговорят на това очакване.  \r\nДеница КИТАНОВА", "date": "2017.10.16", "title": "Политиците се обединиха около сигурността и ролята на България в общата европейска отбрана (ОБЗОР)"}
{"url": "http://www.focus-news.net/news/2017/10/16/2447274/vitseadmiral-plamen-manushev-otdelyane-na-evropeyska-armiya-nezavisimo-ot-sasht-i-nato-ne-e-realistichna-tsel-v-blizko-badeshte.html", "text": "Отделяне на европейска армия, независимо от САЩ и НАТО, не е реалистична цел в близко бъдеще, каза в интервю за Радио „Фокус“ заместник-председателят на Парламентарната асамблея на Алианса вицеадмирал Пламен Манушев. Като причина той посочи огромната финансова инжекция от страна на САЩ в посока на Северноатлантическия договор, поемаща 80% от разходите на международната организация. “Проблем за Европейския съюз и за европейските държави е много голямата фрагментация на отбранителната индустрия. Работата в това отношение ще повиши ефективността за разходите, които прави Европейският съюз. Сближаването на отбранителните индустрии на отделните страни членки на Европейски съюз в едно по-тясно въздействие и сътрудничество между тях, ще повиши и отбранителната способност на самия Европейски съюз“, каза вицеадмирал Манушев. Той допълни, че интересите на България са свързани и с НАТО, и с Европейския съюз. Той увери, че страната ни разполага с боеспособна армия, готова да участва във военни операции и на двете организации.", "date": "2017.10.16", "title": "Вицеадмирал Пламен Манушев: Отделяне на европейска армия, независимо от САЩ и НАТО, не е реалистична цел в близко бъдеще"}
{"url": "http://www.focus-news.net/news/2017/10/16/2446932/predstoyashti-sabitiya-v-stranata-za-16-oktomvri-agentsiya-fokus.html", "text": "***\r\nВ Централния военен клуб, зала „Концертна“, президентът Румен Радев ще открие дискусия на тема „Заедно в сигурността. Ролята на България в общата европейска отбрана“. В нея ще вземат участие министър-председателят Бойко Борисов, заместник министър-председателят и министър на отбраната Красимир Каракачанов, политици от различни политически сили, политолози, анализатори, журналисти, представители на гражданското общество и на научните среди.\r\n***\r\nДържавният глава Румен Радев ще участва в церемонията по откриването на учебната година в Софтуерния университет и ще даде старт на новата инициатива на учебното заведение за безплатно обучение по програмиране в 38 града в страната. \r\n***\r\nОт 10.00 часа в парк-хотел „Москва“ министърът на образованието и науката Красимир Вълчев ще открие конференция на тема „Партньорство училище – родители. Добри практики и решения“, организирана от МОН. \r\n***\r\nОт 10.00 часа, пред Паметника на летеца на площад „Народно събрание“, министърът на отбраната Красимир Каракачанов и началникът на отбраната ген.-лейтенант Андрей Боцев ще участват в тържественото отбелязване на Празника на авиацията и Военновъздушните сили. В него ще участват също командирът на ВВС генерал-майор Цанко Стойков, офицери, сержанти, войници и цивилни служители от ВВС, ветерани от военната ни авиация.  \r\n***\r\nОт 11.30 часа същия ден в театър „Българска армия“ ще започне тържественото събрание-концерт за отбелязването на 105-та годишнина от създаването на българските Военновъздушни сили. Министърът на отбраната Красимир Каракачанов, началникът на отбраната генерал-лейтенант Андрей Боцев и командирът на ВВС генерал-майор Цанко Стойков ще наградят военнослужещи и цивилни от състава на Военновъздушните сили, отличили се с висок професионализъм при изпълнение на задачите си.\r\n***\r\nОт 09.45 часа, II състав на Специализираният наказателен съд ще проведе съдебно заседание по делото срещу Тодор Т., Емил Т. и Ваня К., обвинени в образуване и ръководене на организирана престъпна група. \r\n***\r\nОт 10.00 часа, в Алеята на летците в Централните софийски гробища и пред паметника на загиналите летци в квартал „Иван Вазов“ в столицата, в знак на признателност към българските военни авиатори, военнослужещи от Военновъздушните сили ще поднесат венци и цветя. \r\n***\r\nОт 10.00 часа, по повод празника ВВС, в авиобаза Враждебна е организиран Ден на отворените врати.\r\n***\r\nОт 10.30 часа в централата на ВМРО (София, ул. „Пиротска” 5, ет. 5) ще се състои пресконференция, на която ще бъдат изнесени скандални факти за кражби на вода в столицата. \r\n***\r\nОт 10.30 часа X състав на Специализираният наказателен съд ще проведе съдебно заседание по делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция, по време  на която Университетската болница по ендокринология ще представи иновативна терапия за лечение на доброкачествен тумор на гърдата.\r\n***\r\nОт 17.00 часа в Столична библиотека ще бъде представен сборникът „Йовковите архиви разказват. Документи и спомени“ и ще бъде открита документалната изложба „Йордан Йовков в снимки и документи от държавните архиви“.\r\n***\r\nОт 17.30 часа, в книжарницата на корпус 1, ще бъде представено университетското издание „Пиеси за справедливостта“. \r\n***\r\nОт 18.00 часа в зала Тържествена на Централния военен клуб Атлантическият клуб в България, Националният съвет за сътрудничество по етническите и интеграционните въпроси и Федерацията на ционистите в България организират лекция на главния изпълнителен директор на Американския еврейски комитет Дейвид Хари на тема: „Американската външна политика през новата епоха: Американско-еврейска перспектива”. \r\n***\r\nОт 20.00 часа в зала 1 на НДК ще бъде представен  балетът „ЖИЗЕЛ”. В две действия, изкусно преплетени в зрелищен живописен спектакъл, солистите от Болшой театър ще ни разкажат  историята за сляпата любов, предателство и преданост,  издържани  изцяло в стила на класическата хореография.\r\n***\r\nОт 18.00 часа в зала „Яворов“ ще бъде поставено началото на Десети национален студентски фестивал на изкуствата, организиран от ЮЗУ „Неофит Рилски“. \r\n***\r\nОт 13.00 часа приемен ден в Областния съвет на БСП (ул. „Братя Миладинови” 102) ще има Иван Иванов, народен представител от ПГ „БСП за България“, член на парламентарните комисии по регионална политика, благоустройство и местно самоуправление и по транспорт, информационни технологии и съобщения ще приема граждани.\r\n***\r\nОт 10.30 часа в Регионалния пресклуб на БТА ще се състои пресконференция на изпълнителя на шлагерни песни Йордан Марков.\r\n***\r\nОт 11.00 часа в Пресклуба на БТА във Видин народният представител от ПГ „Обединени патриоти“ Росен Живков ще даде пресконференция на тема „Интермодален терминал във Видин“. \r\n***\r\nОт 16.45 часа в Регионалния пресклуб на БТА ще се състои пресконференция на тема „За делниците в образованието“. В нея ще участват депутатите от БСП Ирена Атанасова, Филип Попов и Цветан Топчиев и председателят на Областния съвет на БСП - Видин Димитър Велков.\r\n***\r\nОт 09.00 часа в Регионална библиотека „Дора Габе“ ще се проведе среща с партньори на Център за специална образователна подкрепа „Д-р П. Берон“ по проект „Да мислим глобално, да учим заедно“, Програма Еразъм +.\r\n***\r\nОт 09.30 часа в театър „Албена“ ще започне втория панел на XII-та Годишна среща на местните власти, посветен на електронното управление и намаляването на административната тежест – общи задачи на институциите. В него ще участват вицепремиерът Томислав Дончев, министърът на регионалното развитие и благоустройството и председателят на ДА „Електронно управление“ Росен Желязков и други. \r\n***\r\nОт 17.30 часа в Младежки център – Добрич ще се проведе Workshop „Храните днес“ – среща на привържениците  на здравословното хранене с възможност за кулинарно представяне на любими храни – второ издание. \r\n***\r\nОт 10.00 часа, в зала „Чудомир“ на хотел „Казанлък“ ще се проведе бизнес обучение - семинар на тема „Онлайн търговията и възможностите пред малките и средните предприятия за увеличаване на продажбите“.\r\n***\r\nОт 18.00 часа в Детския отдел на Общинската библиотека ще се състои среща-разговор с Красимира Кацарска и представяне на книгата с разкази и новели „Свечеряване“.\r\n***\r\nОт 10.00 до 12.00 часа народните представители от ГЕРБ–Монтана Дилян Димитров и Ирена Димова организират приемна за граждани в община Якимово (с. Якимово, ул. \"Европа\" №8).\r\n***\r\nОт 11.00 часа, в залата на БТА в Пазарджик, ще бъде представен проект „Работни места и инвестиции в Сдружение „Хоризонти“. Проектът се изпълнява от Сдружение „Хоризонти“ и е финансиран по Оперативна програма „Развитие на човешките ресурси“, съфинансирана от Европейския съюз чрез Европейския социален фонд.\r\n***\r\nОт 13.30 часа, в залата на БТА в Пазарджик, ще се проведе пресконференция на народните представители от ПГ \"БСП за България\" Йордан Младенов, Надя Клисурска-Жекова и Славчо Велков.\r\n***\r\nОт 09.00 часа в зала 1 на Пловдивския апелативен съд ще се гледа делото, образувано по жалба на подсъдимия Йордан Стойнов срещу присъда на Окръжен съд – Пазарджик, с която е признат за виновен в това, че умишлено е умъртвил баща си.\r\n***\r\nОт 10.30 часа в залата на Областната администрация ще се проведе пресконференция във връзка с инициативата „Ден на треньорите“. Ще бъде представена и книгата \"Треньори - строители на пловдивския баскетбол\"  на Станко Стоянов.\r\n***\r\nОт 15.30 часа в зала 10 на Пловдивския районен съд ще се гледа делото срещу Ахмет К., турски гражданин. Срещу него е повдигнато обвинение за причиняване причинил лека телесна повреда на помощник-частен съдебен изпълнител и на юрисконсулт.\r\n***\r\nОт 16.30 часа във фоайе „Изкуство“ на библиотека „Иван Вазов“ ще се открие изложбата „Нестор Марков – будителят“, създадена по повод 180 години от рождението му.\r\n***\r\nОт 09.00 часа областният управител Галин Григоров и представител на РИОСОВ Русе ще направят проверка на позиционираната на бул. „България“ автоматична станция за измерване чистотата на атмосферния въздух. \r\n***\r\nОт 14.00 часа в Регионалната библиотека ще бъде открита изложба, посветена на 105 години от Освобождаването на Средните Родопи от Османско робство. \r\n***\r\nОт 10.00 часа в Регионалния пресклуб на БТА ще се състои пресконференция на Регионалната здравна инспекция в Стара Загора.\r\n***\r\nОт 11.00 часа, в зала 2 на Община Стара Загора ще се проведе пресконференция за реализацията на проект „Заедно за независим живот“. \r\n***\r\nОт 18.00 часа в залата на първия етаж в РБ „Захарий Княжевски“ ще бъде представена постановката „Не всеки крадец е мошеник“ на Дарио Фо. \r\n***\r\nОт 15.00 до 17.00 часа в офиса на ПП ГЕРБ (ул. „Преслав“ 7 ет.4) Народният представител от ГЕРБ д-р Венка Стоянова организира приемна за жителите на община Търговище.\r\n***\r\nОт 18.00 часа в Регионална библиотека „Стилиян Чилингиров” гостува Надежда Бонева с представяне на своя труд „Непознатият Константин Величков”.", "date": "2017.10.16", "title": "Предстоящи събития в страната за 16 октомври (Агенция „Фокус“)"}
{"url": "http://www.focus-news.net/news/2017/10/16/2446933/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министър-председателят на Израел Бенямин Нетаняху даде тон на хора от поздравления за американския президент Доналд Тръмп, от израелските министри. Те го приветстваха за решението му да „десертифицира“ ядрената сделка с Иран и заявиха, че  този ход предоставя възможност за спиране на все по-агресивните действия на Техеран в региона на Близкия Изток, пише израелското издание The Jerusalem Post.\r\nИзраелският премиер каза, че е очевидно, че трябва да се окаже поддръжка за решението на Доналд Тръмп да наложи санкции срещу Ислямският революционен гвардейски корпус, който, според Нетаняху, е „основното оръжие“ за разпространяване на световния тероризъм.\r\nВъзхвалявайки решението на американския президент, Нетаняху каза, че е повече от ясно, че ако нищо не се промени в атомната сделка, Иран има открит път към придобиването на ядрен арсенал.\r\nМинистърът на комуникациите на Израел, Аюб Кара, каза, че тази мярка е доказала недвусмислено, че Тръмп, „независимо от начина, по който някои хора го представят, е най-добрият приятел на израелския народ и на министър-председателят му.\r\n*** Посланикът на САЩ в ООН Ники Хейли каза, че последният ход на президента на страната Доналд Тръмп спрямо Иран е „изпратил перфектно послание на Северна Корея“, пише американското издание The Hill.\r\n“Това е перфектно послание към Северна Корея, което  означава, че ние няма да сключим лоша сделка с тях. И ако някога стигнем до договорка, ще ви държим отговорни“, каза тя, в интервю за американска телевизия.\r\nКоментарите на Хейли дойдоха, след като Доналд Тръмп обяви, че САЩ няма да участват в многостранната ядрена сделка с Иран, докато в нея не се направят промени, които да гарантират, че Техеран изпълнява стриктно задълженията си. Американският държавен глава не оттегли страната от сделката, нито поиска от Конгреса да изготви законопроект за нови санкции срещу Ислямската република.\r\n*** Източници от Йемен заявиха, че коалицията оглавявана от Саудитска Арабия е допуснала в страната руски медицински екип, който трябва да окаже помощ на бившия президент на арабската страна Али Абдула Салех, който в момента е в съюз с Хутите, пише ливанското издание Daily Star Lebanon.\r\nОт 2015 година, арабската коалиция осъществява въздушна и морска блокада срещу Йемен и провежда интензивна военновъздушна кампания срещу силите на Салех и техните съюзници, известни като „Хути“, след като те установиха контрол върху най-важните части на Йемен, включително столицата Сана и най-важното пристанище Ходейда.\r\nСалех получи сериозни наранявания и изгаряния при опит за покушение срещу неговия живот през 2011 година. Тогава Саудитска Арабия го прие в една от болниците си, където той претърпя операции за смяна на кожна тъкан и други хирургични намеси.\r\nЙеменските източници са говорили при условие да останат анонимни, тъй като нямат разрешение да информират пресата по този въпрос.\r\n*** Кюрдските въоръжени сили „Пешмерга“ не са се съобразили с предупрежденията на иракска милиция да освободят стратегически важен кръстопът, южно от спорния град Киркук, контролиращ достъпа до някои от най-големите петролни находища в региона, пише турското издание Hurryiet, позовавайки се на съобщение от кюрдски представител.\r\nМеждувременно, иранският генерал Касем Сюлеймани, ръководител на Ислямската революционна гвардия, е пристигнал в Иракски Кюрдистан днес, за да проведе разговори с Регионалното правителство на Кюрдистан(РПГ), относно ескалирането на кризата около референдума за независимост, проведен на 1 октомври.\r\nИрак беше дал на Кюрдите срок до вчера да се изтеглят от позициите си, на север от кръстопътя Мактаб Халид.\r\nАли ал Хюсейни, говорител на шиитската паравоенната групировка Хашд ал Шааби каза, че крайният срок е минал, без да дава индикации за предстоящите действия на милицията.\r\n„Чакаме нови нареждания, не се очаква удължаване(на срока)“, каза той.\r\nПозициите на кюрдите около стратегическия кръстопът контролират достъпа до важна авиобаза и Бай Хасан – един от най-големите петролни кладенци в региона. \r\nНяма данни за сблъсъци, но жител на Киркук съобщи, че десетки въоръжени кюрди са разположени по улиците и са установили картечни гнезда и укрития, още преди изтичането на крайния срок.", "date": "2017.10.16", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/16/2446934/makedoniya-iliya-yovanovski-ot-sdsm-povede-s-2-000-glasa-sreshtu-dosegashniyat-kmet-na-prilep-marian-ristevski-ot-vmro-dpmne.html", "text": "Кандидатът за кмет на СДСМ Илия Йовановски поведе с 2 000 гласа срещу досегашният кмет на Прилеп, Мариан Ристевски от ВМРО-ДПМНЕ, съобщава централата на партията в града.", "date": "2017.10.16", "title": "Македония: Илия Йовановски от СДСМ поведе с 2 000 гласа срещу досегашният кмет на Прилеп, Мариан Ристевски от ВМРО-ДПМНЕ"}
{"url": "http://www.focus-news.net/news/2017/10/16/2446935/makedoniya-alians-na-albantsite-obyavi-pobeda-v-struga-i-gostivar-i-uchastie-v-balotazh-v-bogovine-vrachishte-i-arachinovo.html", "text": "Партията на етническите албанци Алианс на албанците обяви в официално съобщение победата си на първи тур в Струга и Гостивар и участие в балотажите в Боговине, Врачище и Арачиново.\r\nОт Алианс на албанците твърдят, че лидерът на партията д-р Зиядин Села е спечелил изборите в Струга, а здравния министър д-р Арбен Таравари е спечели изборите в Гостивар.\r\nВъв втори тур влизат Исен Рамадани в Арачиново, Албан Джемаили в Боговине и Исен Шабани във Врапчище.", "date": "2017.10.16", "title": "Македония: Алианс на албанците обяви победа в Струга и Гостивар  и участие в балотаж в Боговине, Врачище и Арачиново"}
{"url": "http://www.focus-news.net/news/2017/10/16/2446936/vzglyad-rusiya-prizova-sasht-da-ne-promenyat-iranskoto-yadreno-sporazumenie.html", "text": "Заместник-министърът на външните работи на Русия Сергей Рябков заяви, че САЩ не трябва да променят иранското ядрено споразумение, предава Взгляд.\r\nТой заяви, че Вашингтон трябва да се вслуша в поговорката „не поправяй това, което вече работи“. Изказването му идва, след като държавният секретар на САЩ Рекс Тилърсън заяви, че е възможно да се „внесат допълнения“ в съглашението с Иран.\r\nТой подчерта, че от страна на Вашингтон има „повтарящи се сигнали в полза на т.нар. усъвършенстване на настоящето споразумение“. \r\n„Това навярно не е пътят, по който трябва да се тръгне, тъй като настоящето споразумение работи много добре“, каза Рябков. Симеон Миланов", "date": "2017.10.16", "title": "Взгляд: Русия призова САЩ да не променят иранското ядрено споразумение"}
{"url": "http://www.focus-news.net/news/2017/10/16/2446937/makedoniya-besa-se-obyavi-za-novata-sila-sred-etnicheskite-albantsi.html", "text": "Новото политическо движение на етническите албанци БЕСА обяви на пресконференция, че е първата сила в албанския политически блок.\r\nСпоред лидерът Билал Касами, кандидатите на партията влизат във трои тур в общините  Чаир, Студеничани, Тетово, Теарце, Сарай и Желино.\r\nКасами обяви победата на албанския кандидат в Кичево, като резултат от гласуване на етнически линии, а не като заслуга на ДСИ на Али Ахмети.", "date": "2017.10.16", "title": "Македония: БЕСА се обяви за новата сила сред етническите албанци"}
{"url": "http://www.focus-news.net/news/2017/10/16/2446938/reuters-pone-24-ekstremisti-i-shestima-egipetski-voynitsi-sa-zaginali-pri-seriya-ot-napadeniya-v-sinayskiya-poluostrov.html", "text": "Поне 24 въоръжени мъже и шестима египетски войници са загинали в неделя при нападения срещу военни пунктове в Синайския полуостров, заявиха от въоръжените сили на Египет, цитирани от Reuters.\r\nМедицински и военни източници твърдят, че поне 20 души от силите за сигурност са ранени при серия от нападения на повече от 100 въоръжени екстремисти.\r\nНападателите са използвали коли-бомби и гранатомети. Симеон Миланов", "date": "2017.10.16", "title": "Reuters: Поне 24 екстремисти и шестима египетски войници са загинали при серия от нападения в Синайския полуостров"}
{"url": "http://www.focus-news.net/news/2017/10/16/2446939/makedoniya-mestnite-izbori-priklyuchiha-s-aktivnost-ot-58-22.html", "text": "Местните избори приключват с активност от 58, 22 %, съобщава ДИК (Държавната избирателна комисия). В сравнение с предходните избори от 2013 г., когато беше регистрирана активността от 66, 8 %, разликата е малко над 8 % .", "date": "2017.10.16", "title": "Македония: Местните избори приключиха с активност от 58, 22 %"}
{"url": "http://www.focus-news.net/news/2017/10/16/2446940/makedoniya-privarzhenitsite-na-alians-na-albantsite-praznuvat-v-gostivar.html", "text": "Привържениците на етническата партия Алианс на албанците започнаха празненства по улиците на Скопие по повод победата на техния кандидат д-р Арбен Таравари на кметските избори.\r\nОт партията съобщават за победа на първи тур и на изборите в община Струга.", "date": "2017.10.16", "title": "Македония: Привържениците на Алианс на албанците празнуват в Гостивар"}
{"url": "http://www.focus-news.net/news/2017/10/16/2446941/the-straits-times-tayfunat-hanunshte-dostigne-yuzhnite-bregove-na-kitay-v-rannite-chasove-na-ponedelnik.html", "text": "Тайфунът „Ханун“ най-вероятно ще достигне южните брегове на Китай в ранните часове на понеделник, пише сингапурското издание The Straits Times . Ветровете на природната стихия достигнаха до 114 километра в час. Въпреки това властите в Хонконг свалиха степента на предупреждение, а градският транспорт в града поднови работата си.\r\nОчаква се тайфунът да засегне части от провинцията Гуандун и остров Хайнан. Симеон Миланов", "date": "2017.10.16", "title": "The Straits Times: Тайфунът „Ханун“ще достигне южните брегове на Китай в ранните часове на понеделник"}
{"url": "http://www.focus-news.net/news/2017/10/16/2446942/liderat-na-vmro-dpmne-nikola-gruevski-prizova-za-mobilizatsiya-na-partiyata-i-obeshta-analiz-na-propusnatoto-sled-vtoriya-tur-na-izborite.html", "text": "Лидерът на ВМРО-ДПМНЕ Никола Груевски в специално изявление призова за пълна мобилизация на партията и обеща анализ на пропуснатото след втория тур на изборите.\r\nСпоред Груевски изборите са преминали в обстановка на страх, фалшификати и манипулации.\r\n Груевски не призна поражение на изборите и не спомена подаването на оставка като възможен изход от ситуацията.", "date": "2017.10.16", "title": "Лидерът на ВМРО-ДПМНЕ Никола Груевски призова за мобилизация на партията и обеща анализ на пропуснатото след втория тур на изборите"}
{"url": "http://www.focus-news.net/news/2017/10/16/2446943/reuters-mozhe-da-otneme-oshte-edna-sedmitsa-za-formiraneto-na-novozelandsko-pravitelstvo.html", "text": "Действащият новозеландски премиер Бил Инглиш заяви, че може да се наложи да се изчака до другата седмица за формирането на следващото правителство, предава Reuters .\r\nАгенция „Фокус“ припомня, че страната е в политически хаос от 23 септември, когато нито Националната партия, нито лейбъристите спечелиха достатъчно места за формирането на правителство.\r\nТова остави националистическата партия „Нова Зеландия на първо място“ в позицията да определи следващото правителство. Симеон Миланов", "date": "2017.10.16", "title": "Reuters: Може да отнеме още една седмица за формирането на новозеландско правителство"}
{"url": "http://www.focus-news.net/news/2017/10/16/2446944/shestima-ot-zadarzhanite-pri-aktsiyata-na-gdbop-i-zhandarmeriyata-v-ruse-ostavat-v-aresta-obzor.html", "text": "Специализираният съд остави в ареста шестима от задържаните при акцията на ГДБОП и жандармерията в Русе. По време на акцията, която беше проведена в събота са извършени 21 разпознавания на лица. Разпитани са 15 лица, двама от които с тайна самоличност. Извършени са 15 претърсвания в заложна къща, нощен клуб, жилища, офиси и автомобили. Извършени са и 6 лични обиска на лица. При тези следствени действия са открити: 4 броя метални палки; 3 пистолета, от които боен, 1 газов и един преработен от газов в боен. Открита е и една електрошокова палка, 107 патрона, 2 бр. ножове и артилерийски гръм, което представлява 400 гр. Тротил. В хода на операцията бяха задържани 10 души, но прокуратурата повдигна обвинение на 8 от тях, сред които братът на депутата от БСП Георги Стоилов – Илия и синът на шефа на КАТ-Русе Мануел Манов. 7 от задържаните са обвинени за участие и организиране на организирана престъпна група, която се е занимавала, от началото на 2015 година до задържането им с рекет. Осмото задържано лице е жена, на която е повдиганото обвинение, заедно с 4 от участниците в групата, за отвличане и последващо изнудване. Отвличането е извършено на 30 март 2015 г., а отвлеченият е служител на фирмата на ръководителя на групата, подозиран за кражба.\r\nКъсно в неделя Специализираният съд остави в ареста шестима от задържаните при акцията. \r\nСпоред прокуратурата Илия Стоилов е действал с чувство на безнаказаност. Двама от свидетелите са разказали, че соченият за ръководител на престъпната група е заявявал многократно, че има позиции в местния съд и полицията в Русе.\r\nОказа се, че задържаната като член на организираната престъпна група жена е съпруга на Стоилов. Цветелина Стоилова бе пусната под гаранция от 2000 лв. с мотива, че гледа 10-годишно дете. Друг от обвиняемите е под домашен арест заради влошено здравословно състояние. Прокуратурата ще протестира освобождаването и на двамата. Пред съда Илия Стоилов заяви, че е земеделски производител. Трима от останалите задържани, сред  които и синът на началника на КАТ в Русе работят като охранители в нощен клуб в града, а двама са безработни.", "date": "2017.10.16", "title": "Шестима от задържаните при акцията на ГДБОП и жандармерията в Русе остават в ареста (ОБЗОР)"}
{"url": "http://www.focus-news.net/news/2017/10/16/2446945/balgariya-v-svetovnite-medii-agentsiya-fokus.html", "text": "Според българският евродепутат Андрей Ковачев, признаването на българското малцинство в Албания не е заплаха за Скопие. Това пише македонското издание “МКД“. Изявлението на Ковачев идва в отговор на коментарите в някои македонски медии, които реагираха негативно на новината, че Тирана е приела редактирана версията на закона за защита на малцинствата, в който се посочва наличието на българско такова, пише още изданието. Евродепутатът добави, че „ако някой се чувства като етнически македонец, това е негово право. Но ако някой се определя като българин, то той трябва да знае своята история и да се чувства като такъв“. \r\n*** Иранският национален отбор по канадска борба за ветерани спечели в неделя 10 златни, два сребърни и два бронзови медала, по време на Световното първенство, което се провежда в България. Това съобщава Islamic Republic News Agency. Медията припомня, че в събота отборът се сдоби със седем златни и пет бронзови медала. \r\nПървенството се провежда от 10 до 15 октомври в българския град Пловдив. \r\n*** Товарният кораб „Седем звезди“, превозващ скрап, е задържан в пристанището на италианския град Салерно, когато е акостирал там. Крайната цел на плаването е била Ористано, на остров Сардиния, където е трябвало скрапът да бъде разтоварен, пише изданието Maritime Bulletin.\r\nИталианските власти имат съмнения за товарите от скрап, които постоянно пристигат в Сардиния. Не е ясно какво се случва с индустриалните отпадъци, тъй като на острова няма рециклиращи съоръжения. В Рим подозират, че става въпрос, или за нелегалното им изхвърляне във водите около Сардиния, или за прехвърляне на други кораби, които карат скрапа в други страни.\r\nСпоред съобщенията, Сардиния се е превърнала в сборен пункт за боклуците на други страни. Категорията отпадъци не изисква документи, които да сертифицират съдържанието на товарите, според международните регулации.\r\nИменно в тази връзка е задържан плаващият под български флаг кораб „Седем звезди“.", "date": "2017.10.16", "title": "България в световните медии (Агенция \"Фокус\")"}
{"url": "http://www.focus-news.net/news/2017/10/16/2446946/makedoniya-sdsm-specheli-smazvashta-pobeda-na-mestnite-izbori-reformatorite-ot-vmro-dpmne-poiskaha-ostavkata-na-gruevski-dokato-toy-obeshta-analiz-obzor.html", "text": "Управляващата СДСМ на премиера Зоран Заев спечели смазваща победа над ВМРО-ДПМНЕ на шестите местни избори  в Македония след обявяването на независимостта на страната на 8 септември 1991 г. \r\nСДСМ обяви за избрани своите кандидати за кметове на първи тур в 30 общини от общо 80, сред които са Аеродром (Скопие), Берово, Битоля, Богданци, Босилево, Бутел (Скопие), Валандово, Вевчани, Велес, Гевгели, Градско, Дебърца, Делчево, Дойран, Гьорче Петров (Скопие), Карбинци, Карпош (Скопие), Кочани, Крива Паланка, Кривогащани, Крушево,  Куманово, Ново Село, Охрид, Прилеп, Радовиш, Ресен, Свети Николе, Старо Нагоричане, Център (Скопие), Струмица и др.\r\nВ други 12 общини партията на Зоран Заев има преднина или близки резултати с основния си опонент.\r\nНа практика това означава край на десетгодишната тотална доминация на ВМРО-ДПМНЕ в управлението на Македония и пълна подкрепа за избора й в полза на европейската и евроатлантическата интеграция. \r\nВ обръщението си към партията Никола Груевски обяви изборите за недемократични и манипулирани, като не призна поражение, а вместо това призова за пълна мобилизация и обеща анализ на пропуснатото и поемането на лична отговорност след втория тур на изборите на 29 октомври 2017 г. \r\nИ докато, според анализаторите, лидерът на ВМРО-ДПМНЕ все пак е оставил отворена вратата за своята оставка, ако се потвърдят предварителните резултати, още в нощта на изборите движението за реформиране на ВМРО-ДПМНЕ, чрез  един от лидерите си,  Александър Михайловски, поиска оставката на на Груевски и незабавното провеждане на партиен конгрес, на който по демократичен начин да бъде избран нов председател.\r\nПървият тур на изборите не донесе повече яснотата около разпределението на силите в албанския политически блок, въпреки затвърждаването на позициите на ДСИ на Али Ахмети.\r\nИ ДСИ, и БЕСА на Билал Касами твърдят, че са основните водещи сили сред етническите албанци.\r\nАхмети обяви спечелването на първи тур на кметските места в Кичево и Пласница и влизането във втори тур в още 12 общини.\r\nПо същото време Касами заяви, че БЕСА е първа политическа сила, тъй като не е разчитала на подкрепата на СДСМ.\r\nПобедата на Фатмир Дехари на кметските избори в Кичево, според БЕСА се дължи на гласовете на всички албанци и на стриктното спазване на етническите линии и принципи.\r\nКасами обеща изненада на втория тур на изборите в Тетово, както и на балотажите в общините Чаир, Студеничани, Теарце, Сарай и Желино.\r\nТретата партия на етническите албанци - Алианс на албанците вече е спечелила кметския пост в Струга чрез лидера си д-р Зиядин Села, като заедно с това празнува по улиците и площадите на Гостивар, където кандидат е настоящия здравен министър д-р Арбен Таравари.\r\nВ същото време от ДСИ продължават да твърдят, че във втори тур в Гостивар като водач влиза досегашния кмет Невзат Бейта.\r\nИ макар, че все още не е ясно дали ВМРО-ДПМНЕ ще оспорва изборните резултати или ще признае изборното си поражение, картата на местната власт в Македония е прекроена и тя вече не е същата.", "date": "2017.10.16", "title": "Македония: СДСМ спечели смазваща победа на местните избори, реформаторите от ВМРО-ДПМНЕ поискаха оставката на Груевски, докато той обеща анализ (Обзор)"}
{"url": "http://www.focus-news.net/news/2017/10/16/2446947/arab-news-irakskata-armiya-e-vdignata-v-boyna-gotovnost-za-napadenie-sreshtu-kirkuk.html", "text": "Иракската армия и съюзните й шиитски части са вдигнати в бойна готовност за нападение срещу кюрдските позиции около Киркук, предава Arab News. \r\nТова се случва, след като кюрдите отхвърлиха ултиматума на Багдад.\r\n„Достигнахме до задънена улица. Това означава, че ще се бием“, заяви високопоставен федерален офицер.\r\n„Кюрдите просто настояват да използваме сила, тъй като отхвърлят всички конституционни и правни решения, и искат да наложат реалностите силово. Добре, готови сме“, каза той.\r\nОчаква се иракските сили да започнат операция срещу Киркук и предградията му в ранните часове на понеделник. Симеон Миланов", "date": "2017.10.16", "title": "Arab News: Иракската армия е вдигната в бойна готовност за нападение срещу Киркук"}
{"url": "http://www.focus-news.net/news/2017/10/16/2446948/24-vesti-makedoniya-sdsm-obyavi-pobeda-v-40-makedonski-obshtini-dokato-simpatizantite-y-se-sabirat-pred-makedonskiya-parlament-za-rechta-na-zoran-zaev.html", "text": "СДСМ обяви победата си в 40 общини на Македония, предава телевизионният канал „24 Вести“. \r\nНачалникът на изборния щаб на СДСМ Миле Зечевич благодари на гражданите и институциите и каза, че изборният ден е празник на демокрацията.\r\nПред македонския парламент се събра огромно множество от симпатизанти на партията, които очакват обръщението на премиера Зоран Заев.\r\nПо време на пресконференция се изказа и кандидатът за кмет на Скопие Петре Шилегов, който заяви, че макар и да има голямо предимство пред Коце Траяновски, все пак най-вероятно ще има балотаж. Симеон Миланов", "date": "2017.10.16", "title": "„24 Вести“ (Македония): СДСМ обяви победа в 40 македонски общини, докато симпатизантите й се събират пред македонския парламент за речта на Зоран Заев"}
{"url": "http://www.focus-news.net/news/2017/10/16/2446949/afp-irakskite-sili-nastapvat-kam-kirkuk.html", "text": "Иракските сили провеждат настъпление, чиято цел е да се влезе в оспорвания град Киркук, за да бъдат подсигурени петролните кладенци в региона, които в момента се контролират от кюрдите, предава AFP.\r\nИракските сили и съюзните им шиитски паравоенни части „настъпват от Таза, южно от Киркук в голяма операция с намерението да влезат в града и да превземат базата К1 и петролните кладенци“, заяви Съветът за сигурност на Кюрдското регионално правителство. Симеон Миланов", "date": "2017.10.16", "title": "AFP: Иракските сили настъпват към Киркук"}
{"url": "http://www.focus-news.net/news/2017/10/16/2446950/sakam-da-kazham-zoran-zaev-zayavi-che-erata-na-mestnite-sherifi-e-svarshila.html", "text": "Премиерът на Македония и лидер на СДСМ Зоран Заев заяви, че „ерата на местните шерифи“ е свършила с победата на изборите, предава „Сакам да кажам“.\r\n„Искам да заяви, че ерата на местните шерифи завърши“, каза Заев пред голямото множество, което се събра пред македонския парламент, за да отпразнува победата на СДСМ.\r\n„Трябва да запретнем ръкавите и да работим, защото нашият народ го заслужава“, каза Заев пред симпатизантите си.\r\nТой добави, че СДСМ е победила на първия кръг в 37 общини, а в още 15 води. Симеон Миланов", "date": "2017.10.16", "title": "„Сакам да кажам“: Зоран Заев заяви, че „ерата на местните шерифи е свършила“"}
{"url": "http://www.focus-news.net/news/2017/10/16/2446951/chastichni-mestni-izbori-2017-sled-balotazha-bsp-e-s-kmetove-v-dve-sela-dps-v-edno-obzor.html", "text": "БСП спечели втория тур на частичните кметски избори в две села, а ДПС в едно.  Христинка Симеонова Димитрова от БСП е новият кмет на село Сухаче, община Червен бряг, област Плевен. За нея са гласували 268 души, а за опонента ѝ Йоана Иванова Йотова, която се яви като независим кандидат с подкрепата на НФСБ - 182. Изборният ден в населеното място протече нормално и приключи при 76.55% избирателна активност. Правото си на глас  упражниха 454 от общо 593 избиратели. На първи тур гласуваха 393 от общо 593 избиратели в селото. До изборите в населеното място се стигна, след като през юли почина кметът на селото Иван Иванов. \r\nБСП победи и в село Попович, община Бяла, област Варна. На втория тур в селото кандидатът на левицата Еленка Янкова спечели кметските избори със 121 гласа. За опонента ѝ Мирослав Юриев Иванов, издигнат от ГЕРБ,  гласуваха 74 избиратели. Изборният ден в село Попович протече нормално и приключи с 53.47% избирателна активност. Правото си на вот  упражниха 200 от общо 372 избиратели. Миналата седмица правото си на вот упражниха 183 избиратели в селото. Причина за предсрочните избори в населеното място е подадената оставка на предишния кмет Крум Крумов. \r\nДПС спечели балотажа в село Чукарка, община Айтос, област Бургас. На втория тур на кметските избори в селото за кандидата на ДПС Октай Якуб гласуваха 180 души, а за кандидата на ГЕРБ Сюлейман Емин Садула вота си са дали 147 избиратели. Изборният ден в село Чукарка протече нормално и приключи с 69.09% избирателна активност. Правото си на вот са упражнили 333 от общо 482 избиратели. На първи тур на кметските избори гласуваха 68,05% от гласоподавателите в селото. Тогава до урните тогава отидоха 328 души. До изборите в населеното се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа.", "date": "2017.10.16", "title": "Частични местни избори 2017: След балотажа БСП е с кметове в две села, ДПС – в едно (ОБЗОР)"}
{"url": "http://www.focus-news.net/news/2017/10/16/2446952/zoran-zaev-dochakahme-svobodata.html", "text": "Македонският премиер Зоран Заев изнесе реч пред симпатизантите на СДСМ по повод на изборната победа, която партията му извоюва на местните избори, предава Фокус (Македония).\r\n„Дочакахме свободата. Искам да честитя на всички граждани. Аз съм горд човек, който живее във времето на свободни, честни и демократични избори. Чрез свободно изразената си воля, народът изпрати посланието си“, каза Заев.\r\nЛидерът на СДСМ отбеляза, че партията му е победила в Зелениково, Куманово, Ранковце, Крива Паланка, Кратово, Кочани, Пехчево, Делчево, Берово, Конче, Струмица, Богданци, Дойран, Гевгели, Демир Капия, Неготино, Лозово, Велес, Прилеп, Битоля, Ресен, Охрид, Вевчани, Крушево, Йегуновце и други общини.\r\nМакедонският премиер заяви, че в Скопие за СДСМ са гласували 75,626 души, а за ВМРО-ДПМНЕ 50,820.\r\n„Ако тенденцията продължи така, ще имаме победа още на първия кръг“, каза той. Симеон Миланов", "date": "2017.10.16", "title": "Зоран Заев:  Дочакахме свободата"}
{"url": "http://www.focus-news.net/news/2017/10/16/2446953/plus-info-zoran-zaev-zayavi-che-makedontsite-mogat-da-se-radvat-i-praznuvat-sled-tolkova-godini-vlast-na-nikola-gruevski.html", "text": "Македонският премиер Зоран Заев изнесе реч пред многохилядното множество, което се събра пред парламента на Македония, за да отпразнува победата над ВМРО-ДПМНЕ, предава Плус Инфо.\r\n„Най-важното е, че гражданите победиха. Заявявам на кметовете и съветниците, че ерата на местните шерифи свърши. Задълженията сега са по-големи. В Македония има живот за всички. Сега няма извинения. Запретваме ръкави за всички граждани в нашата хубава Македония. Народът го заслужава. Заедно сме сплотени в едно общество за всички. Само да бъдем сплотени и Македония ще върви напред. Казвам на всички овластени лица, че трябва внимателно да слушаме народа си. Обещаваме да служим на гражданите, както те заповядват, така ние ще работим. Има закон, има и прозрачно правителство. Затова ни задължиха всички. Радостта е голяма, но отговорността още по-голяма. Беше борба и жертва, заради нашата Македония. Ние сме отговорна власт пред всички граждани. Ще работим за всички граждани. Македония е на всички, и всички общини са важни. Във втория кръг с уважение към гражданите. Очаквам навсякъде да победим, но с всяко наше действие показваме кои сме. Имаме право да се веселим след толкова години. Нека тази вечер Македония се радва и весели. Македонийо, за теб идват добри времена, тъй като ти си всичко, което имаме. Нека да бъде вечно доброто ни бъдеще, за всяка община. Да живее Скопие, да живее Македония“, каза Зоран Заев. Симеон Миланов", "date": "2017.10.16", "title": "„Плус Инфо“: Зоран Заев заяви, че македонците могат да се радват и празнуват след толкова години власт на Никола Груевски"}
{"url": "http://www.focus-news.net/news/2017/10/16/2446954/basnews-gubernatorat-na-kirkuk-prizova-grazhdanite-da-se-vdignat-na-orazhie-sreshtu-hashd-al-shaabi.html", "text": "Губернаторът на Киркук Наймадин Карим призова хората в града, да се вдигнат на оръжие срещу настъпващата шиитска групировка „Хашд ал-Шааби“, предава Basnews.\r\nГоворейки от препълнените с хора централни улици на града, той заяви, че паравоенната групировка се придвижва към Киркук, но гражданите заедно с пешмергите ще се изправят срещу тях.\r\n„Всеки, които е годен и притежава оръжие“, трябва да излезе на улицата,  за да защитава Киркук, каза губернаторът. Симеон Миланов", "date": "2017.10.16", "title": "Basnews: Губернаторът на Киркук призова гражданите, да се вдигнат на оръжие срещу „Хашд ал-Шааби“"}
{"url": "http://www.focus-news.net/news/2017/10/16/2446955/izvestiya-rusiya-severna-koreya-razpolaga-s-shest-hilyadi-hakeri.html", "text": "Севернокорейските власти разполагат с шест хиляди хакери, които работят крайно ефективно, пише руското издание „Известия“.\r\nПозовавайки се на американски издания и разследвания, „Известия“ твърди, че в Северна Корея има специална програма за обучение на хакери, която може да струва стотици милиони долари. Тази програма не попада под ефекта на санкциите. Симеон Миланов", "date": "2017.10.16", "title": "„Известия“ (Русия): Северна Корея разполага с шест хиляди хакери"}
{"url": "http://www.focus-news.net/news/2017/10/16/2446956/rossiyskaya-gazeta-mihail-saakashvili-obvini-ukrainskite-vlasti-che-se-opitvat-da-go-ubiyat.html", "text": "Украинските власти искат да убият бившия президент на Грузия и бивш одески губернатор Михаил Саакашвили, пише Российская Газета . Такова изявление направи политикът по време на митинг в Харков.\r\n„Знам точно защо те се опитват да се отърват от мен“, каза Саакашвили.\r\n„Могат да ме измъчват или депортират. Могат дори да ме убият, не това е проблемът! Не се страхувам“, заяви бившият губернатор на Одеската област.\r\nЕкс-премиерът на Грузия обвини украинския президент Петро Порошенко в клептомания. \r\nАгенция „Фокус“ припомня, че през юли месец Петро Порошенко лиши Саакашвили от украинско гражданство.  Симеон Миланов", "date": "2017.10.16", "title": "Российская Газета: Михаил Саакашвили обвини украинските власти, че се опитват да го убият"}
{"url": "http://www.focus-news.net/news/2017/10/16/2446957/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Заместник-министърът на външните работи на Русия Сергей Рябков заяви, че САЩ не трябва да променят иранското ядрено споразумение, предава Взгляд.\r\nТой заяви, че Вашингтон трябва да се вслуша в поговорката „не поправяй това, което вече работи“. Изказването му идва, след като държавният секретар на САЩ Рекс Тилърсън заяви, че е възможно да се „внесат допълнения“ в съглашението с Иран.\r\nТой подчерта, че от страна на Вашингтон има „повтарящи се сигнали в полза на т.нар. усъвършенстване на настоящето споразумение“. \r\n„Това навярно не е пътят, по който трябва да се тръгне, тъй като настоящето споразумение работи много добре“, каза Рябков.\r\n*** Севернокорейските власти разполагат с шест хиляди хакери, които работят крайно ефективно, пише руското издание „Известия“.\r\nПозовавайки се на американски издания и разследвания, „Известия“ твърди, че в Северна Корея има специална програма за обучение на хакери, която може да струва стотици милиони долари. Тази програма не попада под ефекта на санкциите.\r\n*** Украинските власти искат да убият бившия президент на Грузия и бивш одески губернатор Михаил Саакашвили, пише Российская Газета . Такова изявление направи политикът по време на митинг в Харков.\r\n„Знам точно защо те се опитват да се отърват от мен“, каза Саакашвили.\r\n„Могат да ме измъчват или депортират. Могат дори да ме убият, не това е проблемът! Не се страхувам“, заяви бившият губернатор на Одеската област.\r\nЕкс-премиерът на Грузия обвини украинския президент Петро Порошенко в клептомания. \r\nАгенция „Фокус“ припомня, че през юли месец Петро Порошенко лиши Саакашвили от украинско гражданство.", "date": "2017.10.16", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/16/2446958/the-telegraph-stotitsi-byaha-evakuirani-ot-ispanskiya-grad-vigo-zaradi-gorski-pozhari.html", "text": "Поне двама души загинаха, след като в испанската провинция Галисия се разразиха горски пожари, пише The Telegraph.\r\nОсвен това поне трима души са загинали в Португалия, тъй като пожарите засегнаха северните части на страната.\r\nПрез почивните дни поне 100 пожара се разразиха в северозападната испанска област, подхранени от ветровете на урагана „Офелия“. Пожарите достигнаха град Виго и изгориха някои сгради, което доведе до евакуацията на стотици граждани.\r\nПожарникари и доброволци излязоха на улиците на 300-хилядния град, за да потушат напредващите огньове.\r\nПрезидентът на автономната област Алберто Нуниес Фейдо осъди „убийствените“ действия на хората, които предизвикват пожари и ги призова за „минимална чувствителност и отговорност“.Симеон Миланов", "date": "2017.10.16", "title": "The Telegraph: Стотици бяха евакуирани от испанския град Виго заради горски пожари"}
{"url": "http://www.focus-news.net/news/2017/10/16/2446959/afp-irakskite-i-kyurdskite-sili-sa-se-sblaskali-yuzhno-ot-kirkuk.html", "text": "В ранните часове на понеделник избухнаха сблъсъци между иракските федерални сили и кюрдските пешмерги, предава AFP . Южно от Киркук двете страни са си разменили артилерийски обстрел, заявиха представители на Пешмерга.\r\nИракски военни източни също потвърдиха, че южно от Киркук е имало обстрел с реактивни системи за залпов огън „Катюша“. Симеон Миланов", "date": "2017.10.16", "title": "AFP: Иракските и кюрдските сили са се сблъскали южно от Киркук"}
{"url": "http://www.focus-news.net/news/2017/10/16/2446960/the-guardian-hilari-klintan-obvini-kremal-che-vodi-informatsionna-voyna-s-koyato-podkopava-liberalizma-i-demokratsiyata-vodeyki-do-natsionalizam.html", "text": "Хилари Клинтън, която е на обиколка във Великобритания, където представя новата си книга заяви, че Владимир Путин провежда „кибер студена война“ срещу Запада, пише The Guardian.\r\nСпоред нея руските тактики са „ясни и представляват заплаха за западната демокрация, и идват от наръчника на Путин“.\r\n„Знаем, че руски агенти са използвали Facebook, YouTube, Twitter и дори Pinterest, за да поставят нападателни реклами и негативни истории, чиято цел бе не само да ми навредят, но да разпалят и огньовете на разделението в нашето общество. Руснаци предрешени като американци се представяха за хомосексуалисти и активисти в защита на оръжията или дори мюсюлмани, за да казват неща, които те знаят, че ще предизвикат недоволство“, каза Клинтън.\r\n„Ние сме насред глобална битка между либералната демокрация от една страна, и от друга нелиберализма и авторитаризма“, добави тя. Според нея причината за национализма в Европа е руската кампания. Освен това тя заяви, че Кремъл е отговорен за случващото се в Унгария и Полша. Симеон Миланов", "date": "2017.10.16", "title": "The Guardian: Хилари Клинтън обвини Кремъл, че води информационна война, с която подкопава либерализма и демокрацията, водейки до национализъм"}
{"url": "http://www.focus-news.net/news/2017/10/16/2446961/protest-zatvori-dvizhenieto-prez-gkpp-dunav-most-2-i-predizvika-kilometrichni-opashki-obzor.html", "text": "Протест затвори движението през ГКПП „Дунав мост 2“ и предизвика километрични опашки. Недоволни от бавното преминаване през граничния пункт шофьори на товарни автомобили блокираха за два часа пътя в знак на протест. Макар и продължил за кратко протестът доведе до образуването на километрични опашки. Колоната от товарни автомобили на изход на страната надмина 10 км. Заради струпването на автомобили се наложи да бъдат премахнати част от мантинелите в района на пункта, за да могат камионите да се връщат обратно. В късния следобед движението през граничния пункт беше възстановено и постепенно трафикът се нормализира.", "date": "2017.10.16", "title": "Протест затвори движението през ГКПП „Дунав мост 2“ и предизвика километрични опашки (ОБЗОР)"}
{"url": "http://www.focus-news.net/news/2017/10/16/2446962/the-independent-hilari-klintan-zayavi-che-donald-tramp-mozhe-da-naredi-yadreno-napadenie-v-pristap-na-gnyav.html", "text": "Хилари Клинтън заяви, че е притеснена от факта, че американският президент Доналд Тръмп може да заповяда ядрен удар на своя глава, без някой да може да го спре, пише The Independent .\r\nБившият държавен секретар и кандидат-президент на демократите заяви, че в пристъп на гняв Доналд Тръмп може да заповяда ядрен удар. Според нея членовете на правителството му планират да наложат нови правила, които биха попречили на Тръмп да заповяда едностранно започването на ядрена война. Симеон Миланов", "date": "2017.10.16", "title": "The Independent: Хилари Клинтън заяви, че Доналд Тръмп може да нареди ядрено нападение в пристъп на гняв"}
{"url": "http://www.focus-news.net/news/2017/10/16/2446963/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Поне 231 души загинаха, а 275 бяха ранени при най-голямото бомбено нападение в сомалийската столица Могадишу, пише The Scotsman.\r\nВластите заявиха, че броят на убитите и ранените ще продължи да нараства.\r\nМного от труповете все още не са идентифицирани. \r\nСомалийското правителство обвини близката до „Ал-Кайда“ групировка „Ал-Шабаб“. Според властите това е „национална катастрофа“. Екстремистите все още не са поели отговорност за нападението.\r\n*** Поне двама души загинаха, след като в испанската провинция Галисия се разразиха горски пожари, пише The Telegraph.\r\nОсвен това поне трима души са загинали в Португалия, тъй като пожарите засегнаха северните части на страната.\r\nПрез почивните дни поне 100 пожара се разразиха в северозападната испанска област, подхранени от ветровете на урагана „Офелия“. Пожарите достигнаха град Виго и изгориха някои сгради, което доведе до евакуацията на стотици граждани.\r\nПожарникари и доброволци излязоха на улиците на 300-хилядния град, за да потушат напредващите огньове.\r\nПрезидентът на автономната област Алберто Нуниес Фейдо осъди „убийствените“ действия на хората, които предизвикват пожари и ги призова за „минимална чувствителност и отговорност“.\r\n*** Хилари Клинтън, която е на обиколка във Великобритания, където представя новата си книга заяви, че Владимир Путин провежда „кибер студена война“ срещу Запада, пише The Guardian.\r\nСпоред нея руските тактики са „ясни и представляват заплаха за западната демокрация, и идват от наръчника на Путин“.\r\n„Знаем, че руски агенти са използвали Facebook, YouTube, Twitter и дори Pinterest, за да поставят нападателни реклами и негативни истории, чиято цел бе не само да ми навредят, но да разпалят и огньовете на разделението в нашето общество. Руснаци предрешени като американци се представяха за хомосексуалисти и активисти в защита на оръжията или дори мюсюлмани, за да казват неща, които те знаят, че ще предизвикат недоволство“, каза Клинтън.\r\n„Ние сме насред глобална битка между либералната демокрация от една страна, и от друга нелиберализма и авторитаризма“, добави тя. Според нея причината за национализма в Европа е руската кампания. Освен това тя заяви, че Кремъл е отговорен за случващото се в Унгария и Полша.\r\n***Хилари Клинтън заяви, че е притеснена от факта, че американският президент Доналд Тръмп може да заповяда ядрен удар на своя глава, без някой да може да го спре, пише The Independent .\r\nБившият държавен секретар и кандидат-президент на демократите заяви, че в пристъп на гняв Доналд Тръмп може да заповяда ядрен удар. Според нея членовете на правителството му планират да наложат нови правила, които биха попречили на Тръмп да заповяда едностранно започването на ядрена война.", "date": "2017.10.16", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/16/2446964/tenis-anastasiya-pavlyuchenkova-specheli-titlata-na-turnira-v-honkong.html", "text": "Рускинята Анастасия Павлюченкова спечели титлата на турнира по тенис, който се проведе в Хонконг. На финала поставената под номер 6 руска тенисистка победи Дария Гаврилова от Австралия с 5:7, 6:3, 7:6. Това е 11-тата титла за Павлюченкова, която е на 21-во място в световната ранглиста.", "date": "2017.10.16", "title": "Тенис: Анастасия Павлюченкова спечели титлата на турнира в Хонконг"}
{"url": "http://www.focus-news.net/news/2017/10/16/2446965/futbol-valensiya-pobedi-betis-s-63-v-mach-ot-primera-division.html", "text": "Футболистите на Валенсия победиха Бетис с 6:3 в мач от 8-ия кръг на Примера дивисион. След тази победа Валенсия има 18 точки и е на втора позиция в класирането, докато съперниците им от Бетис са 9-ти с 13 точки. Първи са Барселона с 22 точки.", "date": "2017.10.16", "title": "Футбол: Валенсия победи Бетис с 6:3 в мач от Примера дивисион"}
{"url": "http://www.focus-news.net/news/2017/10/16/2446966/sport-olimpik-marsiliya-i-strasburg-zavarshiha-naravno-s-33.html", "text": "Отборите на Олимпик Марсилия и Страсбург завършиха наравно с 3:3 в мач от 9-ия кръг на френската Лига 1. Марсилия не успяха да се изравнят до втората позиция с Монако, оставайки на четвърто място в класирането със 17 точки. Днешните им съперници от Страсбург са едва предпоследни с шест точки.", "date": "2017.10.16", "title": "Спорт: Олимпик Марсилия и Страсбург завършиха наравно с 3:3"}
{"url": "http://www.focus-news.net/news/2017/10/16/2446967/arutz-sheva-konferentsiyata-na-evropeyskite-ravini-privetstva-izbora-na-noviya-dyasno-konservativen-kantsler-na-avstriya.html", "text": "Конференцията на европейските равини приветства победата на новия дясно-консервативен австрийски канцлер Себастиан Курц, пише Arutz Sheva. \r\nПрезидентът на организацията равин Пинчас Голдшмит изрази задоволството си от победата на Себастиан Курц, но подчерта, че еврейската общност е притеснена от успеха на крайнодясната „Австрийска партия на свободата“, която завърши на второ място след изборите.\r\nПредседателят на Европейския еврейски конгрес доктор Моше Кантор също заяви, че е неприемливо „Австрийската партия на свободата“ да получава второ място на изборите или пък да участва в правителството на Себастиан Курц. \r\n„Днес Австрийската партия на свободата е много далеч от границите на демократично приемливото“, заяви доктор Моше Кантор.  Симеон Миланов", "date": "2017.10.16", "title": "Arutz Sheva: Конференцията на европейските равини приветства избора на новия дясно-консервативен канцлер на Австрия"}
{"url": "http://www.focus-news.net/news/2017/10/16/2446968/reuters-korabi-na-nato-provedoha-voenno-uchenie-kray-bregovete-na-shotlandiya.html", "text": "Бойни кораби от осем страни-членки на НАТО участваха във военно учение, което се проведе край бреговете на Шотландия, заявиха от американското Министерство на отбраната, цитирани от Reuters.\r\nПлавателни съдове от Канада, Франция, Германия, Италия, Холандия, Испания, Обединеното кралство и САЩ отработваха защита срещу ракети със среден обсег, както и три крилати ракети за поразяване на морски съдове.\r\nАмериканският „Доналд Кук“ успешно прихвана ракета със среден обсег по време на учението, заявиха от Пентагона.\r\nОт Пентагона казаха, че това е първият път, в който концепцията на НАТО за „умна защита“ се демонстрира. Симеон Миланов", "date": "2017.10.16", "title": "Reuters: Кораби на НАТО проведоха военно учение край бреговете на Шотландия"}
{"url": "http://www.focus-news.net/news/2017/10/16/2446969/keniets-specheli-34-tiya-sofiyski-maraton-obzor.html", "text": "35-годишният кениец Бармао Кипроно спечели 34-то издание на Маратон „София“ с рекордно време. Той пробяга класическата дистанция от 42,195 километра по улиците на столицата за 2:14:49 часа, с което си заслужи допълнителен бонус от 1000 лв., така той спечели общо 9 000 лева от наградния фонд.\r\nПобедителка при жените е стана неговата сънародничка Рут Матебо, която финишира за 2:40:30 ч. С успеха си тя спечели големия джакпот от 20 000 лева. След победата си на маратона във Варна и третото си място в Стара Загора, кенийката се нуждаеше от задължителна победа в столицата, за да вземе допълнителния бонус.\r\nДвама българи се наредиха в челната десетка при мъжете и жените. Радосвета Симеонова завърши пета при дамите с 2:46:10, а при мъжете Димчо Мицов финишира седми с 2:26:42 часа.\r\nНа дистанцията от 10.5 км първите четири места при мъжете бяха за българи - Митко Ценов с 33:25 мин., Стоян Владков с 33.55 мин., Иво Балабанов с 34.02 мин. и Сава Тодоров с 34.06 мин. При жените на същата дистанция победителка е Оливера Йевтич (Сърбия) с 37:38 мин., а след нея се наредиха българките Диляна Минкина с 39:46 мин. и Таня Димитрова с 40:08 мин.\r\nПобедител в полумаратонът стана Нелсон Черутич (Кения) с 1:06:00 часа, като след него се наредиха сънародниците му Бърнард Китур с 1:06:02 часа, Гидеон Косгей с 1:06:16 часа. При жените победата в полумаратона бе за Кристин Ойго (Кения) с 1:15:02 часа, следвана от българките Маринела Нинева с 1:19:38 часа и Мария Враич с 1:23:51 часа.\r\nРекорден брой състезатели взеха участие в тазгодишната надпревара. 34-ото издание на проявата събра 4410 участници от 5 континента на старт, като чужденците бяха 744, което е два пъти повече от миналата есен. \r\nТази година бягането отново бе част от инициативата \"София - Европейска столица на спорта 2018\", с общ награден фонд от 60 000 лв. Освен класическата дистанция от 42.195 км имаше още три - 21, 10.5 и 3 км.\r\nЗаради провеждането на маратона в неделя бе забранено влизането на автомобили в участъци на 7 основни столични булеварда и някои по-големи улици. Временни промени имаше и в маршрутите  и на няколко автобусни линии.", "date": "2017.10.16", "title": "Кениец спечели 34-тия Софийски маратон (ОБЗОР)"}
{"url": "http://www.focus-news.net/news/2017/10/16/2446970/afp-venetsuelskoto-pravitelstvo-specheli-regionalnite-izbori.html", "text": "Социалистическото правителство на венецуелския президент Николас Мадуро спечели 17 от 23-те щата по време на регионалните избори в страната, предава AFP . Това показват официалните резултати, които бяха обявени от Националната електорална комисия.\r\nОпозиционната коалиция „Демократически съюз кръгла маса“ заяви по-рано, че изборните резултати са „съмнителни“. Симеон Миланов", "date": "2017.10.16", "title": "AFP: Венецуелското правителство спечели регионалните избори"}
{"url": "http://www.focus-news.net/news/2017/10/16/2446971/pregled-na-mezhdunarodnite-novini-do-6-chasa-agentsiya-fokus.html", "text": "Кюрдската демократическа партия (КДП) и Патриотичният съюз на Кюрдистан (ПСК) подчертаха, че искат „безусловен, отговорен и конструктивен диалог“ между Багдад и Ербил.\r\nДвете партии отхвърлиха исканията на федералното иракско правителство за анулиране на референдума за независимост.\r\n„Кюрдистанските партии са готови да проведат отворени, безусловни и конструктивни срещи на базата на взаимните интереси, които Багдад и Ербил имат, както и на конституционните принципи“, казаха от двете кюрдски партии в съвместно изявление.\r\n*** Две ракети са изстреляни от египетския Синайски полуостров срещу Израел. Израелските власти заявиха, че няма данни за жертви или щети.\r\nАгенция „Фокус“ припомня, че в Синайския полуостров действат групировки близки до „Ислямска държава“. През април месец имаше сходна атака. През август 2013-та година четирима ислямисти, които подготвяха ракетно нападение срещу Израел, бяха елиминирани от ВВС на Египет. В областта са чести и нападенията срещу патрули на египетските сили за сигурност.\r\n*** Поне 231 души загинаха, а 275 бяха ранени при най-голямото бомбено нападение в сомалийската столица Могадишу.\r\nВластите заявиха, че броят на убитите и ранените ще продължи да нараства.\r\nМного от труповете все още не са идентифицирани. \r\nСомалийското правителство обвини близката до „Ал-Кайда“ групировка „Ал-Шабаб“. Според властите това е „национална катастрофа“. Екстремистите все още не са поели отговорност за нападението.\r\n***Заместник-министърът на външните работи на Русия Сергей Рябков заяви, че САЩ не трябва да променят иранското ядрено споразумение.\r\nТой заяви, че Вашингтон трябва да се вслуша в поговорката „не поправяй това, което вече работи“. Изказването му идва, след като държавният секретар на САЩ Рекс Тилърсън заяви, че е възможно да се „внесат допълнения“ в съглашението с Иран.\r\nТой подчерта, че от страна на Вашингтон има „повтарящи се сигнали в полза на т.нар. усъвършенстване на настоящето споразумение“. \r\n„Това навярно не е пътят, по който трябва да се тръгне, тъй като настоящето споразумение работи много добре“, каза Рябков.\r\n*** Поне 24 въоръжени мъже и шестима египетски войници са загинали в неделя при нападения срещу военни пунктове в Синайския полуостров, заявиха от въоръжените сили на Египет.\r\nМедицински и военни източници твърдят, че поне 20 души от силите за сигурност са ранени при серия от нападения на повече от 100 въоръжени екстремисти.\r\nНападателите са използвали коли-бомби и гранатомети.\r\n*** Иракската армия и съюзните й шиитски части са вдигнати в бойна готовност за нападение срещу кюрдските позиции около Киркук. \r\nТова се случва, след като кюрдите отхвърлиха ултиматума на Багдад.\r\n„Достигнахме до задънена улица. Това означава, че ще се бием“, заяви високопоставен федерален офицер.\r\n„Кюрдите просто настояват да използваме сила, тъй като отхвърлят всички конституционни и правни решения, и искат да наложат реалностите силово. Добре, готови сме“, каза той.\r\nОчаква се иракските сили да започнат операция срещу Киркук и предградията му в ранните часове на понеделник.\r\n*** Иракските сили провеждат настъпление, чиято цел е да се влезе в оспорвания град Киркук, за да бъдат подсигурени петролните кладенци в региона, които в момента се контролират от кюрдите.\r\nИракските сили и съюзните им шиитски паравоенни части „настъпват от Таза, южно от Киркук в голяма операция с намерението да влезат в града и да превземат базата К1 и петролните кладенци“, заяви Съветът за сигурност на Кюрдското регионално правителство.\r\n*** Управляващата СДСМ на премиера Зоран Заев спечели смазваща победа над ВМРО-ДПМНЕ на шестите местни избори  в Македония след обявяването на независимостта на страната на 8 септември 1991 г. \r\nСДСМ обяви за избрани своите кандидати за кметове на първи тур в 30 общини от общо 80, сред които са Аеродром (Скопие), Берово, Битоля, Богданци, Босилево, Бутел (Скопие), Валандово, Вевчани, Велес, Гевгели, Градско, Дебърца, Делчево, Дойран, Гьорче Петров (Скопие), Карбинци, Карпош (Скопие), Кочани, Крива Паланка, Кривогащани, Крушево,  Куманово, Ново Село, Охрид, Прилеп, Радовиш, Ресен, Свети Николе, Старо Нагоричане, Център (Скопие), Струмица и др.\r\nВ други 12 общини партията на Зоран Заев има преднина или близки резултати с основния си опонент.\r\nНа практика това означава край на десетгодишната тотална доминация на ВМРО-ДПМНЕ в управлението на Македония и пълна подкрепа за избора й в полза на европейската и евроатлантическата интеграция. \r\nВ обръщението си към партията Никола Груевски обяви изборите за недемократични и манипулирани, като не призна поражение, а вместо това призова за пълна мобилизация и обеща анализ на пропуснатото и поемането на лична отговорност след втория тур на изборите на 29 октомври 2017 г. \r\nИ докато, според анализаторите, лидерът на ВМРО-ДПМНЕ все пак е оставил отворена вратата за своята оставка, ако се потвърдят предварителните резултати, още в нощта на изборите движението за реформиране на ВМРО-ДПМНЕ, чрез  един от лидерите си,  Александър Михайловски, поиска оставката на на Груевски и незабавното провеждане на партиен конгрес, на който по демократичен начин да бъде избран нов председател.\r\nПървият тур на изборите не донесе повече яснотата около разпределението на силите в албанския политически блок, въпреки затвърждаването на позициите на ДСИ на Али Ахмети.\r\nИ ДСИ, и БЕСА на Билал Касами твърдят, че са основните водещи сили сред етническите албанци.\r\nАхмети обяви спечелването на първи тур на кметските места в Кичево и Пласница и влизането във втори тур в още 12 общини.\r\nПо същото време Касами заяви, че БЕСА е първа политическа сила, тъй като не е разчитала на подкрепата на СДСМ.\r\nПобедата на Фатмир Дехари на кметските избори в Кичево, според БЕСА се дължи на гласовете на всички албанци и на стриктното спазване на етническите линии и принципи.\r\nКасами обеща изненада на втория тур на изборите в Тетово, както и на балотажите в общините Чаир, Студеничани, Теарце, Сарай и Желино.\r\nТретата партия на етническите албанци - Алианс на албанците вече е спечелила кметския пост в Струга чрез лидера си д-р Зиядин Села, като заедно с това празнува по улиците и площадите на Гостивар, където кандидат е настоящия здравен министър д-р Арбен Таравари.\r\nВ същото време от ДСИ продължават да твърдят, че във втори тур в Гостивар като водач влиза досегашния кмет Невзат Бейта.\r\nИ макар, че все още не е ясно дали ВМРО-ДПМНЕ ще оспорва изборните резултати или ще признае изборното си поражение, картата на местната власт в Македония е прекроена и тя вече не е същата.\r\n*** Македонският премиер Зоран Заев изнесе реч пред многохилядното множество, което се събра пред парламента на Македония, за да отпразнува победата над ВМРО-ДПМНЕ.\r\n„Най-важното е, че гражданите победиха. Заявявам на кметовете и съветниците, че ерата на местните шерифи свърши. Задълженията сега са по-големи. В Македония има живот за всички. Сега няма извинения. Запретваме ръкави за всички граждани в нашата хубава Македония. Народът го заслужава. Заедно сме сплотени в едно общество за всички. Само да бъдем сплотени и Македония ще върви напред. Казвам на всички овластени лица, че трябва внимателно да слушаме народа си. Обещаваме да служим на гражданите, както те заповядват, така ние ще работим. Има закон, има и прозрачно правителство. Затова ни задължиха всички. Радостта е голяма, но отговорността още по-голяма. Беше борба и жертва, заради нашата Македония. Ние сме отговорна власт пред всички граждани. Ще работим за всички граждани. Македония е на всички, и всички общини са важни. Във втория кръг с уважение към гражданите. Очаквам навсякъде да победим, но с всяко наше действие показваме кои сме. Имаме право да се веселим след толкова години. Нека тази вечер Македония се радва и весели. Македонийо, за теб идват добри времена, тъй като ти си всичко, което имаме. Нека да бъде вечно доброто ни бъдеще, за всяка община. Да живее Скопие, да живее Македония“, каза Зоран Заев.\r\n*** Губернаторът на Киркук Наймадин Карим призова хората в града, да се вдигнат на оръжие срещу настъпващата шиитска групировка „Хашд ал-Шааби“.\r\nГоворейки от препълнените с хора централни улици на града, той заяви, че паравоенната групировка се придвижва към Киркук, но гражданите заедно с пешмергите ще се изправят срещу тях.\r\n„Всеки, които е годен и притежава оръжие“, трябва да излезе на улицата,  за да защитава Киркук, каза губернаторът.\r\n*** Поне двама души загинаха, след като в испанската провинция Галисия се разразиха горски пожари.\r\nОсвен това поне трима души са загинали в Португалия, тъй като пожарите засегнаха северните части на страната.\r\nПрез почивните дни поне 100 пожара се разразиха в северозападната испанска област, подхранени от ветровете на урагана „Офелия“. Пожарите достигнаха град Виго и изгориха някои сгради, което доведе до евакуацията на стотици граждани.\r\nПожарникари и доброволци излязоха на улиците на 300-хилядния град, за да потушат напредващите огньове.\r\nПрезидентът на автономната област Алберто Нуниес Фейдо осъди „убийствените“ действия на хората, които предизвикват пожари и ги призова за „минимална чувствителност и отговорност“.\r\n*** В ранните часове на понеделник избухнаха сблъсъци между иракските федерални сили и кюрдските пешмерги . Южно от Киркук двете страни са си разменили артилерийски обстрел, заявиха представители на Пешмерга.\r\nИракски военни източни също потвърдиха, че южно от Киркук е имало обстрел с реактивни системи за залпов огън „Катюша“.", "date": "2017.10.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/16/2446972/reuters-irakskoto-pravitelstvo-tvardi-che-e-zaelo-golemi-teritorii-ot-kyurdite-v-rayona-na-kirkuk.html", "text": "Иракските правителствени сили са взели големи части от териториите, които кюрдите контролират в района на Киркук, включително и петролни кладенци, предава Reuters. Информацията бе отхвърлена от Кюрдското регионално правителство.\r\nИракският премиер Хайдар ал-Абади нареди на силите за сигурност, „да наложат ред в Киркук в сътрудничество с населението на града и пешмергите“, заявиха по местните медии.\r\nЕлитните обучавани от САЩ „Антитерористична служба, 9-та бронирана дивизия и Федералната полиция заеха контрол над големи части от Киркук без конфронтации“, се казва в иракските медии.\r\nПредставител на Кюрдското регионално правителство отхвърли тези твърдения и каза, че иракските сили не могат да стигнат до града или да вземат територия от пешмергите.\r\nОт Министерството на отбраната на САЩ посъветваха двете страни да се въздържат от „допълнителни действия, които могат да ескалират“. Симеон Миланов", "date": "2017.10.16", "title": "Reuters: Иракското правителство твърди, че е заело големи територии от кюрдите в района на Киркук"}
{"url": "http://www.focus-news.net/news/2017/10/16/2446973/reuters-sasht-i-yuzhna-koreya-provezhdat-mashtabno-voennomorsko-uchenie-zaradi-severnokoreyskata-zaplaha.html", "text": "Южна Корея и САЩ започнаха с провеждането на едноседмично военноморско учение заради севернокорейската заплаха, предава Reuters.\r\nОколо 40 бойни кораба на двете страни, включително и ядреният самолетоносач „Роналд Рейгън“ участват в учението, което се провежда, както на източния, така и на западния бряг на Корейския полуостров.\r\nСеверна Корея заяви, че ученията са „подготовка за война“. Симеон Миланов", "date": "2017.10.16", "title": "Reuters: САЩ и Южна Корея провеждат мащабно военноморско учение заради севернокорейската заплаха"}
{"url": "http://www.focus-news.net/news/2017/10/16/2446974/afp-nikolas-maduro-zayavi-che-izbornata-mu-pobeda-e-reshitelna.html", "text": "Венецуелският президент Николас Мадуро подчерта, че социалистическото му правителство е извоювало „решителна победа“ в регионалните избори, които се проведоха вчера, предава AFP.\r\nТой взе 17 от 23-те региона на страната.\r\n„Опозицията има само пет“, заяви Мадуро в реч, след като резултатите бяха обявени. Той добави, че партията му може да спечели още един регион, където резултатите са оспорвани. Симеон Миланов", "date": "2017.10.16", "title": "AFP: Николас Мадуро заяви, че изборната му победа е „решителна“"}
{"url": "http://www.focus-news.net/news/2017/10/16/2446975/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nСутринта на места, главно в източните райони от страната, ще има мъгла или ниска слоеста облачност. През деня ще е предимно слънчево и топло за периода с максимални температури между 21° и 26°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  няма ограничения.\r\nАМ „Хемус“: област София: до 30.11.2017 г. е ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок \r\nДо 30.11.2017 г. е ограничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. \r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nПри виадукта над с. Потоп посока Варна от км 16+760 до км 19+690 шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в дясното платно /за Перник/ в участъка от км 5+412 до км 11+570, поради ремонтни дейности при км  8+360. Движението се осъществява двупосочно в лявото платно /за София/.\r\nВ понеделник, вторник, сряда, четвъртък, петък и неделя в часовете от 6:00 ч. до 9:00 ч., движението на МПС се извършва двупосочно в лявото платно – една лента в посока Перник и две ленти за София, от км 8+160 до км 9+580.\r\nВ понеделник, вторник, сряда, четвъртък, петък и неделя в часовете от 16:00 ч. до 19:00 ч., движението на МПС се извършва двупосочно в лявото платно – една лента в посока София и две ленти за Перник, от км 8+210 до км 9+430.\r\nПрез останалата част от денонощията, включително и съботните дни, движението на МПС се извършва двупосочно в лявото платно – една лента в посока София и две ленти за посока Перник, от км 8+210 до км 9+430. Срок до 10.11.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Петрохан” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Враца-Мездра от км 151+100 до км 161+548 движението е ограничено в една от лентите за движение, поради третиране на треви и храсти с химически препарати до 16.10.2017 г.; Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: \r\nОграничения по път I-1 в участъка при Владая, както следва:\r\nНа 16.10.2017 г. – от 07:00 ч до 13:00 ч – от км 275+625 до км 277+653 – движението е двупосочно в посока Перник;\r\nНа 16.10.2017 г. – от 13:00 ч до 21:00 ч – от км 275+625 до км 277+853 – движението е двупосочно поради СМР на осова линия на пътното платно;\r\nНа 17.10.2017 г. – от 07:00 ч до 13:00 ч – от км 275+625 до км 277+653 – движението е двупосочно в посока София;\r\nЗабранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г.;  Русе-В.Търново от км 35+000 до км 56+000 – полагане на маркировка по пътните платна. Ограничение на скоростта 40 км/ч. Движението се регулира от сигналисти. Срок до 16.10.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Кюстендил-с. Цървеняно от км 18+000 до км 34+000 – полагане на хоризонтална напречна маркировка. Срок до 19.10.2017 г.; област Сливен: Оризари-Бинкос от км 358+200 до км 359+000 – изрязване храсти. Срок до 20.10.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-907 в участъка разклон Заберново-разклон Граматиково от км 21+000 до км 24+000 – движението да се извършва с повишено внимание поради частични ремонтни дейности на асфалтовата настилка. Срок до 18.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nпът III-1411 с. Слана Бара-Видин пр км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с.Слана Бара до път III-1411.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-16 Ребърково-Зверино-Елисейна от км 0+000 до км 22+500 движението е в една лента поради пръскане на треви и храсти с химически препарати. Срок до 16.10.2017 г.; път III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 31.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Шипково-Тетевен от км 22+500 до км 48+000 движение с повишено внимание – изсичане на храсти. Срок до 17.10.2017г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІ-52: Движението по път II-52 с. Пиргово – с. Мечка от км 0+000 до км 15+000 се осъществява с повишено внимание, поради частични ремонтни дейности на асфалтовата настилка. Движението в района се регулира от сигналисти и е ограничение на скоростта на 40 км/ч. Срок до 16.11.2017 г.; път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 16.10.17 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 16.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 16.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 16.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Соколовци-Смолян от км 101+900 до км 101+950 – движение с повишено внимание в свободната лента, съобразно създадената организация на движение, поради възстановяване и изграждане на пътен насип. Срок до 18.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-863 Соколовци-Виево при км 8+767 – кофражни и бетонови работи за нов водосток. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІІ-864 Проглед-Пампорово при км 3+900 – направа на обратен насип зад подпорна стена. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІI-866 Смолян-Стойките от км 13+450 до км 17+210 – почистване на пътни окопи и банкети. Движение с повишено внимание в свободната лента, съобразно създадената организация на движение. Срок до 18.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n- Първи етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Втори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Трети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Четвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Пети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n- Шести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста и е въведено ограничение на скоростта до 30 км/ч до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път II-55 Проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.10.16", "title": "Актуална пътна обстановка"}
{"url": "http://www.focus-news.net/news/2017/10/16/2446976/predstoyashti-sabitiya-v-stranata-za-16-oktomvri-agentsiya-fokus.html", "text": "***\r\nВ Централния военен клуб, зала „Концертна“, президентът Румен Радев ще открие дискусия на тема „Заедно в сигурността. Ролята на България в общата европейска отбрана“. В нея ще вземат участие министър-председателят Бойко Борисов, заместник министър-председателят и министър на отбраната Красимир Каракачанов, политици от различни политически сили, политолози, анализатори, журналисти, представители на гражданското общество и на научните среди.\r\n***\r\nДържавният глава Румен Радев ще участва в церемонията по откриването на учебната година в Софтуерния университет и ще даде старт на новата инициатива на учебното заведение за безплатно обучение по програмиране в 38 града в страната. \r\n***\r\nОт 10.00 часа в парк-хотел „Москва“ министърът на образованието и науката Красимир Вълчев ще открие конференция на тема „Партньорство училище – родители. Добри практики и решения“, организирана от МОН. \r\n***\r\nОт 10.00 часа пред Паметника на летеца на площад „Народно събрание“ министърът на отбраната Красимир Каракачанов и началникът на отбраната ген.-лейтенант Андрей Боцев ще участват в тържественото отбелязване на Празника на авиацията и Военновъздушните сили. В него ще участват също командирът на ВВС генерал-майор Цанко Стойков, офицери, сержанти, войници и цивилни служители от ВВС, ветерани от военната ни авиация.  \r\n***\r\nОт 11.30 часа същия ден в театър „Българска армия“ ще започне тържественото събрание - концерт за отбелязването на 105-та годишнина от създаването на българските Военновъздушни сили. Министърът на отбраната Красимир Каракачанов, началникът на отбраната генерал-лейтенант Андрей Боцев и командирът на ВВС генерал-майор Цанко Стойков ще наградят военнослужещи и цивилни от състава на Военновъздушните сили, отличили се с висок професионализъм при изпълнение на задачите си.\r\n***\r\nОт 09.45 часа, 2-ри състав на Специализираният наказателен съд ще проведе съдебно заседание по делото срещу Тодор Т., Емил Т. и Ваня К., обвинени в образуване и ръководене на организирана престъпна група. \r\n***\r\nОт 10.00 часа, в Алеята на летците в Централните софийски гробища и пред паметника на загиналите летци в квартал „Иван Вазов“ в столицата, в знак на признателност към българските военни авиатори, военнослужещи от Военновъздушните сили ще поднесат венци и цветя. \r\n***\r\nОт 10.00 часа по повод празника ВВС в авиобаза Враждебна е организиран Ден на отворените врати.\r\n***\r\nОт 10.30 часа в централата на ВМРО (София, ул. „Пиротска” 5, ет. 5) ще се състои пресконференция, на която ще бъдат изнесени скандални факти за кражби на вода в столицата. \r\n***\r\nОт 10.30 часа 10-и състав на Специализираният наказателен съд ще проведе съдебно заседание по делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция, по време на която Университетската болница по ендокринология ще представи иновативна терапия за лечение на доброкачествен тумор на гърдата.\r\n***\r\nОт 17.00 часа в Столична библиотека ще бъде представен сборникът „Йовковите архиви разказват. Документи и спомени“ и ще бъде открита документалната изложба „Йордан Йовков в снимки и документи от държавните архиви“.\r\n***\r\nОт 17.30 часа в книжарницата на корпус 1 ще бъде представено университетското издание „Пиеси за справедливостта“. \r\n***\r\nОт 18.00 часа в зала Тържествена на Централния военен клуб Атлантическият клуб в България, Националният съвет за сътрудничество по етническите и интеграционните въпроси и Федерацията на ционистите в България организират лекция на главния изпълнителен директор на Американския еврейски комитет Дейвид Хари на тема: „Американската външна политика през новата епоха: Американско-еврейска перспектива”. \r\n***\r\nОт 20.00 часа в зала 1 на НДК ще бъде представен балетът „ЖИЗЕЛ”. В две действия, изкусно преплетени в зрелищен живописен спектакъл, солистите от Болшой театър ще ни разкажат историята за сляпата любов, предателство и преданост, издържани  изцяло в стила на класическата хореография.\r\n***\r\nОт 18.00 часа в зала „Яворов“ ще бъде поставено началото на Десети национален студентски фестивал на изкуствата, организиран от ЮЗУ „Неофит Рилски“. \r\n***\r\nОт 13.00 часа приемен ден в Областния съвет на БСП (ул. „Братя Миладинови” 102) ще има Иван Иванов, народен представител от ПГ „БСП за България“, член на парламентарните комисии по регионална политика, благоустройство и местно самоуправление и по транспорт, информационни технологии и съобщения ще приема граждани.\r\n***\r\nОт 10.30 часа в Регионалния пресклуб на БТА ще се състои пресконференция на изпълнителя на шлагерни песни Йордан Марков.\r\n***\r\nОт 11.00 часа в Пресклуба на БТА във Видин народният представител от ПГ „Обединени патриоти“ Росен Живков ще даде пресконференция на тема „Интермодален терминал във Видин“. \r\n***\r\nОт 16.45 часа в Регионалния пресклуб на БТА ще се състои пресконференция на тема „За делниците в образованието“. В нея ще участват депутатите от БСП Ирена Атанасова, Филип Попов и Цветан Топчиев и председателят на Областния съвет на БСП - Видин Димитър Велков.\r\n***\r\nОт 09.00 часа в Регионална библиотека „Дора Габе“ ще се проведе среща с партньори на Център за специална образователна подкрепа „Д-р П. Берон“ по проект „Да мислим глобално, да учим заедно“ по Програма Еразъм +.\r\n***\r\nОт 09.30 часа в театър „Албена“ ще започне втория панел на XII-та Годишна среща на местните власти, посветен на електронното управление и намаляването на административната тежест – общи задачи на институциите. В него ще участват вицепремиерът Томислав Дончев, министърът на регионалното развитие и благоустройството и председателят на ДА „Електронно управление“ Росен Желязков и други. \r\n***\r\nОт 17.30 часа в Младежки център – Добрич ще се проведе Workshop „Храните днес“ – среща на привържениците на здравословното хранене с възможност за кулинарно представяне на любими храни – второ издание. \r\n***\r\nОт 10.00 часа в зала „Чудомир“ на хотел „Казанлък“ ще се проведе бизнес обучение - семинар на тема „Онлайн търговията и възможностите пред малките и средните предприятия за увеличаване на продажбите“.\r\n***\r\nОт 18.00 часа в Детския отдел на Общинската библиотека ще се състои среща-разговор с Красимира Кацарска и представяне на книгата с разкази и новели „Свечеряване“.\r\n***\r\nОт 10.00 до 12.00 часа народните представители от ГЕРБ – Монтана Дилян Димитров и Ирена Димова организират приемна за граждани в община Якимово (с. Якимово, ул. \"Европа\" №8).\r\n***\r\nОт 11.00 часа, в залата на БТА в Пазарджик, ще бъде представен проект „Работни места и инвестиции в Сдружение „Хоризонти“. Проектът се изпълнява от Сдружение „Хоризонти“ и е финансиран по Оперативна програма „Развитие на човешките ресурси“, съфинансирана от Европейския съюз чрез Европейския социален фонд.\r\n***\r\nОт 13.30 часа, в залата на БТА в Пазарджик, ще се проведе пресконференция на народните представители от ПГ \"БСП за България\" Йордан Младенов, Надя Клисурска-Жекова и Славчо Велков.\r\n***\r\nОт 09.00 часа в зала 1 на Пловдивския апелативен съд ще се гледа делото, образувано по жалба на подсъдимия Йордан Стойнов срещу присъда на Окръжен съд – Пазарджик, с която е признат за виновен в това, че умишлено е умъртвил баща си.\r\n***\r\nОт 10.30 часа в залата на Областната администрация ще се проведе пресконференция във връзка с инициативата „Ден на треньорите“. Ще бъде представена и книгата \"Треньори - строители на пловдивския баскетбол\" на Станко Стоянов.\r\n***\r\nОт 15.30 часа в зала 10 на Пловдивския районен съд ще се гледа делото срещу Ахмет К., турски гражданин. Срещу него е повдигнато обвинение за причиняване причинил лека телесна повреда на помощник-частен съдебен изпълнител и на юрисконсулт.\r\n***\r\nОт 16.30 часа във фоайе „Изкуство“ на библиотека „Иван Вазов“ ще се открие изложбата „Нестор Марков – будителят“, създадена по повод 180 години от рождението му.\r\n***\r\nОт 09.00 часа областният управител Галин Григоров и представител на РИОСОВ Русе ще направят проверка на позиционираната на бул. „България“ автоматична станция за измерване чистотата на атмосферния въздух. \r\n***\r\nОт 14.00 часа в Регионалната библиотека ще бъде открита изложба, посветена на 105 години от Освобождаването на Средните Родопи от Османско робство. \r\n***\r\nОт 10.00 часа в Регионалния пресклуб на БТА ще се състои пресконференция на Регионалната здравна инспекция в Стара Загора.\r\n***\r\nОт 11.00 часа в зала 2 на Община Стара Загора ще се проведе пресконференция за реализацията на проект „Заедно за независим живот“. \r\n***\r\nОт 18.00 часа в залата на първия етаж в РБ „Захарий Княжевски“ ще бъде представена постановката „Не всеки крадец е мошеник“ на Дарио Фо. \r\n***\r\nОт 15.00 до 17.00 часа в офиса на ПП ГЕРБ (ул. „Преслав“ 7 ет.4) Народният представител от ГЕРБ д-р Венка Стоянова организира приемна за жителите на община Търговище.\r\n***\r\nОт 18.00 часа в Регионална библиотека „Стилиян Чилингиров” гостува Надежда Бонева с представяне на своя труд „Непознатият Константин Величков”.", "date": "2017.10.16", "title": "Предстоящи събития в страната за 16 октомври (Агенция „Фокус“)"}
{"url": "http://www.focus-news.net/news/2017/10/16/2446977/nimh-dnes-shte-bade-slanchevo-i-toplo-maksimalnite-temperaturi-shte-badat-mezhdu-21-i-26.html", "text": "Днес ще бъде предимно слънчево и топло за периода с максимални температури между 21° и 26°. В Източна България ще духа до умерен северен вятър. Атмосферното налягане e по-високо от средното за октомври. През деня ще се задържи почти без промяна. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). \r\nНад Черноморието ще бъде предимно слънчево. В сутрешните часове на места ще има мъгла или ниска слоеста облачност. Ще духа слаб до умерен вятър от изток-североизток. Максималните температури ще са 19 - 23°. Температурата на морската вода е 18 - 19°. Вълнението на морето ще бъде 1 - 2 бала.  \r\nНад планините ще бъде предимно слънчево. Ще духа умерен, по високите и открити части силен вятър от север-североизток. Максималната температура на 1200 метра ще е около 15°, на 2000 метра - около 10°.", "date": "2017.10.16", "title": "НИМХ: Днес ще бъде слънчево и топло, максималните температури ще бъдат между 21° и 26°"}
{"url": "http://www.focus-news.net/news/2017/10/16/2446978/prezidentat-rumen-radev-shte-otkrie-diskusiya-na-tema-zaedno-v-sigurnostta-rolyata-na-balgariya-v-obshtata-evropeyska-otbrana.html", "text": "Днес в Централния военен клуб, зала „Концертна“, президентът Румен Радев ще открие дискусия на тема „Заедно в сигурността. Ролята на България в общата европейска отбрана“. Това съобщиха от прессекретариата на държавния глава.\r\nСлед това държавният глава ще участва в церемонията по откриването на учебната година в Софтуерния университет и ще даде старт на новата инициатива на учебното заведение за безплатно обучение по програмиране в 38 града в страната.", "date": "2017.10.16", "title": "Президентът Румен Радев ще открие дискусия на тема „Заедно в сигурността. Ролята на България в общата европейска отбрана“"}
{"url": "http://www.focus-news.net/news/2017/10/16/2446979/vitseprezidentat-iliyana-yotova-shte-bade-na-rabotno-poseshtenie-v-ungariya.html", "text": "Вицепрезидентът Илияна Йотова ще бъде на работно посещение в Будапеща, съобщиха от прессекретариата на държавния глава. Визитата е по покана на българската общност в Унгария и се осъществява в навечерието на Деня на българо-унгарското приятелство – 19 октомври. \r\nВ рамките на посещението Илияна Йотова ще бъде гост на унгарския парламент, където ще се срещне с председателя на Комисията по външни работи Жолт Немет, както и със Симеон Варга, застъпник на българската общност в Народното събрание. Вицепрезидентът на Република България ще присъства на заседанието на унгарския парламент. \r\nПо-късно през деня в сградата на Българското републиканско самоуправление вицепрезидентът Йотова ще се срещне с представители на българската общност в Унгария. \r\nРаботното посещение включва среща с министъра на вътрешните работи на Унгария Шандор Пинтер, а така също и посещение на българската църква в Будапеща „Св. Св. Кирил и Методий“.", "date": "2017.10.16", "title": "Вицепрезидентът Илияна Йотова ще бъде на работно посещение в Унгария"}
{"url": "http://www.focus-news.net/news/2017/10/16/2446980/geopolitical-futures-dzhihadistite-vizhdat-shans-za-ekspanziya-v-afrika.html", "text": "Някои от ислямистките групировки, които се опитват да разширят операциите си в нови зони, са извърнали взор към Сахел в Западна и Централна Африка, виждайки възможност. Френските и американски военни усилия в този регион често биват са подценени, но от години те се опитват да спрат разрастването на екстремистките организации. Нуждата за тези усилия изглежда още по-очевидна от началото на този месец, когато четирима американски войници бяха убити в югозападните части на Нигер при нападение, което Пентагонът потвърди, че е извършено от бойци на „Ислямска държава“. Френските и американски операции ще бъдат все по-важни, тъй като „Ислямска държава“ и другите групировки губят на други фронтове като Сирия, и търсят нова територия за експанзия.\r\nВъоръжените групировки съществуват в анклави из цялата западна част на Сахел и териториите около езерото Чад. Някои, като „Боко Харам“ са експанзионистични и добре дефинирани. Други като многобройните групи в Мали, са малки и по-разпръснати. Сахара разделя тези групи близо до Сахел от районите, които „Ал-Кайда“ и „Ислямска държава“ доминират в Северна Африка, най-вече Либия и Алжир. Основното стратегическо притеснение е формирането на коридор от Северна Африка към Сахел, който ще позволи финансови потоци, бойци и операции да се появят и потекат бързо. Докато тези групи остават физически и оперативно разделени, те ще бъдат локализирани, а сътрудничеството между тях трудно.\r\nТази част от Сахел може да осигури източници на приходи за групите, които успеят да настъпят и контролират ключови територии. Търговията и нелегалните дейност преминават през региона, като трафикантите се опитват да вкарат стоките си в Европа. Наркотиците от Южна Америка например, се транспортират през Африка преди да пристигнат в Европа. Страните по северния бряг на Гвинейския залив и северноатлантическия бряг на Западна Африка, служат като основни точки за влизане. Оттам наркотрафикът преминава през Мали, Нигер, Нигерия и Буркина Фасо към пустинята Сахара, и Европа. Джихадистите са проникнали в тези канали, служейки като трафиканти, и съответно печелейки. Регионът притежава и ценни ресурси като уран, злато и други метали, които могат да бъдат продадени на черния пазар.\r\nГрупи като „Ал-Кайда“ и „Ислямска държава“ разглеждат тази част на Сахел и като плодотворна почва за рекрутирането на нови бойци. Ислямистки и други групи в региона са базирани локално и имат изменчиви идентичности, като често се разделят, сливат, променят съюзите си и партньорствата. Много от тези екстремистки групировки са заклети във вярност на „Ал-Кайда“ и „Ислямска държава“, след като последните две добиха световна известност. Групите се надяват по този начин да добият по-голяма репутация, легитимност, а може би и ресурси. Две от по-добре известните групи са нигерийските „Боко Харам“, които се заклеха във вярност на „Ислямска държава“ и малийските „Нусрат ал-Ислям“, които служат на „Ал-Кайда“.\r\nДвете държави, които основно извършват антитерористични операции в региона са Франция и САЩ, които са приели стратегия на ограничаването за операциите си. Франция е фокусирана основно в Мали и други западни части на Сахел, докато САЩ се позиционират около езерото Чад на изток. На практика има много припокриване и сътрудничество между двете страни. Широките им стратегически цели са да се предотврати появата на международна заплаха, както и формирането на доходоносни нелегални търговски пътища и „наборни“ центрове за джихадистки операции на други места. В същото време те не очакват да елиминират напълно джихадистките групи в региона по две причини. Първо, ресурсите на двете страни са разпръснати на много места и на предела си. Американската армия е активна в други региони, а Франция използва част от военните си ресурси, за да засили вътрешната си сигурност, след като стана арена на терористични атентати у дома. Второ, те могат да постигнат целите си като физически пресекат транзитните линии и се насочат към избрани анклави на групировките, когато е нужно.\r\nЗаради географията на региона, която представлява предизвикателство, САЩ и Франция са принудени да преследват тази стратегия на тактическо ниво, като разчитат на дронове, местни сили и спецчасти, особено в американския случай. Западния Сахел и езерото Чад са огромни и слабо населени области. Колосалните им размери превръщат патрулирането и мониторинга в невъзможни задачи, без употребата на дронове. Планирането на логистиката, включително и извънредните евакуации също е трудно, ограничавайки достигането и ефективността на наземните части. САЩ използват спецчасти и малки ударни групи, защото те са най-добре подготвени за „съветване и подкрепа“. Обучението на местните войници, което доставя голяма част от нужната човешка сила, също е важно за усилията им.\r\nНо заплахата за Франция и Европа от ислямистка експанзия в Западна Африка  е много по-голяма, отколкото за САЩ. Ето защо Париж е много ангажиран с военните си операции в Африка. Северноафриканските мигранти и пътешественици могат да достигнат бреговете на Франция през Средиземно море. Някои граждани на Франция от бившите африкански колонии имат двойно гражданство, което също им позволява да пътуват по-лесно. Франция бе мишена на многобройни терористични нападения напоследък. Вашингтон от друга страна смята региона за конфликтна зона с ниска интензивност, защото военната активност там, не заплашва САЩ. САЩ са много по-фокусирани на защитата на петролните си доставки, сдържането на Русия и севернокорейската заплаха.\r\nИслямските групи в Сахел имат потенциала да допринесат за засилването на други екстремисти. Поради тази причина, тези организации не могат да бъдат игнорирани и оставени да правят каквото си поискат. Настоящата стратегия на сдържане застрашава западните операции срещу заплахата, но действително страни като САЩ и Франция нямат нужда от изчистването на проблемите на западноафриканските страни, за да постигнат отбранителните си цели. Вместо това те трябва да поддържат известно присъствие, и да участват в ограничени военни интервенции, за да държат групите далеч. Алисън Федирка Симеон Миланов", "date": "2017.10.16", "title": "Geopolitical Futures: Джихадистите виждат шанс за експанзия в Африка"}
{"url": "http://www.focus-news.net/news/2017/10/16/2446981/gd-granichna-politsiya-po-45-km-sa-kolonite-ot-tovarni-avtomobili-na-gkpp-kapitan-andreevo-i-lesovo-na-izhod-ot-stranata.html", "text": "На българо-турската граница на ГКПП „Капитан Андреево” на изход от страната се е образувала 4,5 км колона от товарни автомобили, а на ГКПП „Лесово” – 4,5 км. Това съобщиха от пресцентъра на ГД „Гранична полиция”. \r\nНа българо-румънската граница трафикът е изключително интензивен, на ГКПП „Дунав мост” – Видин на изход от страната има 0,5 км колона от товарни автомобили. \r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово – Бекет се движи само през светлата част на деня поради ниското ниво на река Дунав.", "date": "2017.10.16", "title": "ГД „Гранична полиция”: По 4,5 км са колоните от товарни автомобили на ГКПП „Капитан Андреево” и „Лесово” на изход от страната"}
{"url": "http://www.focus-news.net/news/2017/10/16/2446982/predstoyashti-mezhdunarodni-sabitiya-za-16-oktomvri-agentsiya-fokus.html", "text": "Генералната асамблея на ООН избира 15-те членове на Съвета за човешки права на ООН.\r\n*** „Австрийската народна партия“ спечели провелите се вчера избори в Австрия.\r\n*** Каталунският лидер Карлес Пучдемон е изправен пред ултиматума на испанското правителство.\r\n*** Водената от САЩ коалиция е във „финалната фаза“ на битката за освобождението на Ракка.\r\n*** Германските християндемократи ще проведат среща, както и пресконференция след изборите в Долна Саксония.\r\n*** Международните наблюдатели ще проведат пресконференция за изборите в Киргизстан.\r\n*** Френският премиер Едуард Филип ще се срещне с лидерите на Белгия и ЕС.\r\n*** Вицепрезидентът на Виетнам ще посети Финландия.\r\n*** Европейските външни министри ще се срещнат, за да обсъдят въпроса с иранското ядрено споразумение.\r\n*** Катарският емир е на посещение в Малайзия.", "date": "2017.10.16", "title": "Предстоящи международни събития за 16 октомври (Агенция \"Фокус\")"}
{"url": "http://www.focus-news.net/news/2017/10/16/2446983/vitsepremierat-ekaterina-zaharieva-shte-vzeme-uchastie-v-redovnoto-zasedanie-na-savet-vanshni-raboti-v-lyuksemburg.html", "text": "Заместник-министър председателят по правосъдната реформа и министър на външните работи Екатерина Захариева пристигна в Люксембург, където ще вземе участие в редовното заседание на Съвет „Външни работи“. Това съобщиха от пресцентъра на Министерството на външните работи. Първите дипломати на 28-те ще обсъдят общия подход на ЕС в контекста на последните развития по Съвместния всеобхватен план за действие за Иран. По време на работния си обяд министрите ще обменят мнения относно сътрудничеството между ЕС и Турция с фокус върху ситуацията в региона. Следобедната работна сесия ще продължи с дискусия по политиката на ЕС спрямо КНДР, както и по отношение на трети страни, които не изпълняват в пълен обем санкциите на ООН. Планира се Съветът да приеме новите автономни ограничителни мерки на ЕС спрямо Северна Корея.\r\nСъветът ще проведе дебат относно политиката на ЕС в областта на правата на човека в присъствието на специалния представител на ЕС за правата на човека Ставрос Ламбринидис. \r\n Ще бъдат приети заключения относно междинния преглед по Плана за действие по правата на човека и демокрацията. Очаква се по време на заседанието да бъде повдигната и темата за правата на лицата, принадлежащи към национални малцинства в Украйна, във връзка с приетия закон за образованието в страната.", "date": "2017.10.16", "title": "Вицепремиерът Екатерина Захариева ще вземе участие в редовното заседание на Съвет „Външни работи“ в Люксембург"}
{"url": "http://www.focus-news.net/news/2017/10/16/2446984/ministar-nikolay-nankov-shte-vzeme-uchastie-v-xii-godishna-sreshta-na-mestnite-vlasti-v-albena.html", "text": "Министърът на регионалното развитие и благоустройството Николай Нанков ще вземе участие в XII Годишна среща на местните власти, организирана от Националното сдружение на общините в България (НСОРБ). Това съобщиха от пресцентъра на Министерството на регионалното развитие и благоустройството. Форумът ще се проведе в к.к. Албена от 15.00 часа.", "date": "2017.10.16", "title": "Министър Николай Нанков ще вземе участие в XII Годишна среща на местните власти в Албена"}
{"url": "http://www.focus-news.net/news/2017/10/16/2446985/diskusiyata-zaedno-v-sigurnostta-rolyata-na-balgariya-v-obshtata-evropeyska-otbrana-e-posvetena-na-10-godishninata-ot-chlenstvoto-na-balgariya-v-es.html", "text": "Дискусията „Заедно в сигурността. Ролята на България в общата европейска отбрана“ ще се проведе на 16 октомври. Това съобщиха от пресофиса на Сергей Станишев. На 1 март 2017 г. председателят на ЕК Жан-Клод Юнкер представи Бяла книга за бъдещето на Европа. След нея бяха публикувани поредица от документи за размисъл. Растящата нестабилност в съседните на Европа региони и в света, както и новите заплахи, произтичащи от икономически, екологични и технологични фактори, дават на сигурността и отбраната по-важна роля в бъдещето на европейския проект. Документът за размисъл относно бъдещето на европейската отбрана очертава предизвикателствата и посочва три възможни сценария.\r\nНа 5 юни 2017 г. се проведе дискусията „Европа отново на път“, с която важният обществен разговор за бъдещето на ЕС стартира и в България. Събитието постигна целта си – 10 години след пълноправното членство – проевропейски сили и личности у нас да потърсят консенсус по приоритетите, които България да отстоява като председател на най-престижния Съюз в света.\r\nСледващият важен етап в обществения разговор е сигурността и ролята на страната ни в този дебат.\r\nИнициираната от президента на ПЕС Сергей Станишев и организирана от Академията за леви европейски политики, Атлантическия клуб в България, Института за дясна политика, ПанЕвропа България, Сдружението „Българска отбранителна индустрия“, Фондация „Фридрих Еберт“ – бюро България, Софийския форум за сигурност, Центъра за изследване на отбраната и сигурността и Центъра за изследване на политиките в отбраната дискусия „Заедно в сигурността. Ролята на България в общата европейска отбрана“ ще се проведе от 10.30 часа във Военен клуб, зала „Концертна“ в София, на бул. „Цар Освободител“ 7. В нея ще вземат участие президентът на Република България, министър-председателят, заместник министър-председателят и министър на отбраната, политици от различни политически сили, политолози, анализатори, журналисти, представители на гражданското общество и на научните среди.", "date": "2017.10.16", "title": "Дискусията „Заедно в сигурността. Ролята на България в общата европейска отбрана“ е посветена на 10-годишнината от членството на България в ЕС"}
{"url": "http://www.focus-news.net/news/2017/10/16/2446986/afp-shest-dushi-v-portugaliya-i-ispaniya-zaginaha-zaradi-gorskite-pozhari.html", "text": "Шест души в Португалия и Испания загинаха заради горските пожари, които бях умишлено подпалени от неизвестни лица, и засилени от ветровете на урагана „Офелия“, предава AFP .\r\nВ неделя португалските власти отбелязаха, че в страната горят общо 440 пожара. Говорителят на гражданска защита Патрисия Гаспар заяви, че това е „най-лошият ден от началото на годината“.\r\nТе бяха предизвикани от високите температури и сушата.\r\nВ Испания властите заявиха, че за пожарите са отговорни хора, които са ги разпалили умишлено.\r\nПожарите бяха засилени допълнително от ветровете, които достигнаха до 90 километра в час, след като ураганът „Офелия“ премина покрай бреговете на Иберийския полуостров. Симеон Миланов", "date": "2017.10.16", "title": "AFP: Шест души в Португалия и Испания загинаха заради горските пожари"}
{"url": "http://www.focus-news.net/news/2017/10/16/2446987/ministar-krasimir-valchev-shte-otkrie-konferentsiya-partnyorstvo-uchilishte-roditeli-dobri-praktiki-i-resheniya.html", "text": "Министърът на образованието и науката Красимир Вълчев ще открие конференция на тема „Партньорство училище – родители. Добри практики и решения”, организирана от МОН. Това съобщиха от пресцентъра на министерството. Събитието ще се проведе от 10.00 часа в парк-хотел „Москва”.  \r\nВ рамките на форума ще бъдат представени добрите практики за взаимодействие между училище, родители и ученици, така че да се постигне максимално партньорство за създаване на по-добра образователна среда и за активно ангажиране в него както на училищната общност, така и на родителите.", "date": "2017.10.16", "title": "Министър Красимир Вълчев ще открие конференция „Партньорство училище – родители. Добри практики и решения”"}
{"url": "http://www.focus-news.net/news/2017/10/16/2446988/s-tarzhestven-ritual-pred-pametnika-na-letetsa-na-ploshtad-narodno-sabranie-shte-bade-otbelyazan-praznikat-na-aviatsiyata-i-voennovazdushnite-sili.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще участват днес в тържественото отбелязване на Празника на авиацията и Военновъздушните сили. Това съобщиха от пресцентъра на Министерство на отбраната. Двамата ще присъстват от 10.00 часа на тържествения ритуал по поднасяне на венци и цветя пред Паметника на летеца на площад „Народно събрание“ в София. В него ще участват също командирът на ВВС генерал-майор Цанко Стойков, офицери, сержанти, войници и цивилни служители от ВВС, ветерани от военната ни авиация.  \r\nВ знак на признателност към българските военни авиатори в 10.00 часа военнослужещи от Военновъздушните сили ще поднесат венци и цветя в Алеята на летците в Централните софийски гробища и пред паметника на загиналите летци в квартал „Иван Вазов“ в столицата. \r\nВ 11.30 часа в театър „Българска армия“ ще започне тържественото събрание - концерт за отбелязването на 105-та годишнина от създаването на българските Военновъздушни сили. Министърът на отбраната Красимир Каракачанов, началникът на отбраната генерал-лейтенант Андрей Боцев и командирът на ВВС генерал-майор Цанко Стойков ще наградят военнослужещи и цивилни от състава на Военновъздушните сили, отличили се с висок професионализъм при изпълнение на задачите си.\r\nПо повод празника в авиобаза Враждебна е организиран Ден на отворените врати. От 10.00 часа гостите на авиобазата ще могат да разгледат самолети на военната транспортна авиация.   \r\nДнес Музеят на авиацията в Крумово (филиал на Националния военноисторически музей) ще работи с вход свободен. Посетителите ще могат да разгледат външната и вътрешната експозиция на музея, ще имат достъп до кабината на самолет МиГ-21 бис, а в салона на пътническия самолет Ан-24 ще бъде представен филм за историята на българската авиация. За малките гости на музея е предвидена игра „Летец-откривател“.", "date": "2017.10.16", "title": "С тържествен ритуал пред паметника на летеца на площад „Народно събрание“ ще бъде отбелязан празникът на авиацията и Военновъздушните сили"}
{"url": "http://www.focus-news.net/news/2017/10/16/2446989/api-dvizhenieto-po-avtomagistrala-hemus-v-uchastaka-mezhdu-devnya-i-povelyanovo-shte-se-izvarshva-dvuposochno-v-platnoto-za-varna-zaradi-remont.html", "text": "От днес движението по автомагистрала „Хемус“, в участъка между Девня и Повеляново, от км 400 до км 407, ще се осъществява двупосочно в платното за Варна, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ). На обекта ще се работи поетапно. Първият етап е в платното за София. При него ще бъдат затворени пътните връзки в посока Девня и Суворово на п. в. „Девня“, при 402-ри км и в посока кв. „Повеляново“, на п. в. „Повеляново“, при 407-ми км. Пътуващите по тези направления ще се пренасочват при 392-ри км по пътен възел „Неофит Рилски“ по път I-2 Шумен - Варна. Ще бъде затворена пътната връзка в посока Варна на п. в. „Девня“ при 402-ри км, като трафикът ще се пренасочва по път I-2 и ще се връща обратно на автомагистралата, при 412-ти км, на пътен възел „Слънчево“.\r\nСлед като бъдат изпълнени ремонтните дейности в платното за София, ще започне вторият етап от ремонта и трафикът ще се прехвърли в платното за Варна. Тогава ще се затворят пътните връзки в посока Девня и Суворово на п. в. „Девня“, при 402-ри км и в посока кв. „Повеляново“ на п. в. „Повеляново“ при 407-ми км. Движението по тези направления ще се пренасочва по път I-2 Шумен-Варна и ще се връща на автомагистралата при 412-ти км по п. в. „Слънчево“. Ще бъдат затворени и пътните връзки в посока София на п. в. „Девня“ при 402-ри км и на п. в. „Повеляново“ при 407-ми км, като трафикът ще се пренасочва по път I-2 Шумен - Варна и ще се връща на АМ „Хемус“, при 392-ри км, по пътен възел „Неофит Рилски“.\r\nПри добри метеорологични условия се очаква ремонтът да продължи до 15 декември т. г. Изпълнител на обекта е пътноподдържаща фирма „Автомагистрали - Черно Море“ АД. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.", "date": "2017.10.16", "title": "АПИ: Движението по автомагистрала „Хемус“, в участъка между Девня и Повеляново, ще се извършва двупосочно в платното за Варна заради ремонт"}
{"url": "http://www.focus-news.net/news/2017/10/16/2446990/sofiya-prodalzhava-remontat-na-patya-prez-vladaya-shte-se-raboti-v-uchastaka-ot-aleksandroviya-most-do-pametnika-na-voynishkoto-vastanie.html", "text": "В обедните часове продължава ремонтът на участък от път I-1 (Е-79) София - Перник през прохода Владая. Това съобщиха от пресцентъра на Агенция „Пътна инфраструктура“. Без спиране на движението ще се ремонтира отсечката от Александровия мост до паметника на Войнишкото въстание. Трафикът ще се регулира със светофарна уредба. Превозните средства ще преминават в платното, в което в момента не се извършват строителни дейности.\r\nАПИ препоръчва на шофьорите да използват алтернативния маршрут по автомагистрала „Люлин“, където за улеснение на трафика в участъка след тунел „Мало Бучино“ сутрин има две ленти за София, а следобед две за Перник. Целта е повишаване безопасността на движение в отсечката, по която в момента се извършва аварийно обезопасяване на скатове и превозните средства преминават двупосочно в платното за София.\r\nВ работните дни и в неделя сутрин от 06.00 до 09.00 часа в участъка от 5-ти до 11-ти км на автомагистрала „Люлин“ има две ленти за София и една за Перник, а следобед от 16.00 до 19.00 часа - две ленти за Перник и една за София. През останалата част от денонощието по автомагистрала „Люлин“, включително и в събота, движението се извършва двупосочно в платното за София.\r\nНеобходимо е шофьорите да карат внимателно и да спазват пътната сигнализация.", "date": "2017.10.16", "title": "София: Продължава ремонтът на пътя през Владая, ще се работи в участъка от Александровия мост до паметника на Войнишкото въстание"}
{"url": "http://www.focus-news.net/news/2017/10/16/2446991/denyat-16-oktomvri-v-balgarskata-istoriya.html", "text": "На 16 октомври 1885 г. Великите сили в колективна нота искат от българското правителство да се откаже от Съединението на Южна България, изкуствено наречена Източна Румелия, с княжество България и да възстанови положението, каквото е било преди това.\r\nВ послание до цар Борис III през 1940 г. Бенито Мусолини предлага България да участва в бъдещата италианска военна операция (от 28 октомври) срещу Гърция, като в замяна й предлага Западна Тракия. В писмо от 19 октомври българският цар му отказва.\r\nС телеграма-послание от 1940 г. Йоахим Рибентроп настоява до 19 октомври България да се присъедини към Тристранния пакт (създаден на 27 септември 1940 г.), но България отказва с писмо на цар Борис III до Хитлер от 22-ри същия месец. \r\nС решение на Конституционния съд ДПС се пререгистрира като политическа партия през 1994 г.\r\nПърви тур от местните избори, в който участват 96 партии и коалиции се провежда на този ден през 1999 г. Още на първия тур са избрани кметове от СДС: на София (Стефан Софиянски), Пловдив (д-р Иван Чомаков), Монтана и Видин. От БСП са избрани кметовете на Враца, Ловеч, Благоевград, Севлиево, а независими са кметовете на Русе, Бургас, Стара Загора. \r\nВ България се отбелязва Ден на българските военновъздушни сили.\r\n2009 г.\r\nПрезидентът присъжда Орден „Стара планина” на:\r\n1. Джордж Абела президент на Република Малта - лента за изключително големите му заслуги за развитието на българо-малтийските отношения\r\n2. Маргарет Абела съпруга на президента на Република Малта – първа степен за изключително големите ѝ заслуги за развитието на българо-малтийските отношения\r\n3. Винсент Де Гаетано председател на Върховния съд на Република Малта – първа степен за изключително големите му заслуги за развитието на българо-малтийските отношения\r\n4. Луис Галеа председател на Парламента на Република Малта – първа степен за изключително големите му заслуги за развитието на българо-малтийските отношения\r\n2008 г.\r\nНа Тодор Батков се присъжда се Орден „Стара планина” – първа степен за изключително големите му заслуги към Република България, активната му обществена дейност като меценат и спомоществовател в различни културни проекти, в строителството на духовни средища и на инициативи, свързани с българската култура, изкуство и спорта и по повод 50 години от рождението му.\r\n2006 г.\r\nДепозира се ратифицираният от Ирландия Договор за присъединяване на България и Румъния към Европейския съюз при италианското правителство.\r\nЗакрит е увеселителният парк „София Ленд”. \r\n2002 г.\r\nВ периода 14 – 16 октомври в София се провежда четвъртият инвестиционен форум за Югоизточна Европа в рамките на Пакта за стабилност, на който се обсъждат перспективите за финансиране на страните от региона и влиянието на еврото.\r\nПактът за стабилност на Балканите е институция, създадена на 10 юни 1999 г. от ЕС и Г-8 с цел да се възстановят балканските държави след края на войната в Косово. Проектите в региона са подкрепяни от НАТО, ОССЕ и Световната банка. В обсега на действията е включена и бивша Югославия (октомври 2000 г.). Координаторът се избира от външните министри на страните от ЕС с мандат от 4 години: в периода 1999 – 2002 г. координатор е Бодо Хомбах, а от 2002 г. – Ерхард Бузек.\r\n1999 г.\r\nПровежда се първи тур от местните избори, в който участват 96 партии и коалиции. Още на първия тур са избрани кметове от СДС: на София (Стефан Софиянски), Пловдив (д-р Иван Чомаков), Монтана и Видин. От БСП са избрани кметовете на Враца, Ловеч, Благоевград, Севлиево, а независими са кметовете на Русе, Бургас, Стара Загора.\r\n1996 г.\r\nПостоянният представител на програмата ПРООН за България Антонио Виджиланте отчита, че България е на 62-о място в света по условия за живот.\r\nПрограмата на ООН за развитие (ПРООН) е орган на ООН, създаден през 1965 г. с основна цел оказване на съдействие за ускоряване на икономическото и социалното развитие на развиващите се страни чрез предоставяне на техническа помощ, изследване на природните ресурси и въвеждане на нови технологии.\r\n1995 г.\r\nВ периода 10 – 16 октомври Българският патриарх Максим е на посещение в Белград и Босилеград.\r\nПатриарх Максим (светско име: Марин Найденов Минков) е български патриарх и софийски митрополит (от 1971 г.). Роден е на 29 октомври 1914 г. в с. Орешак. Представител е на Българската православна църква в Московската патриаршия (1950-1955 г.), главен секретар на Светия Синод (1955-1960 г.). Ловчански митрополит (1960-1971 г.). Почетен член на международната комисия при световния съвет на църквите в Женева.\r\n1994 г.\r\nС решение на Конституционния съд ДПС се пререгистрира като политическа партия.\r\nДвижението за права и свободи е политическа партия в България, създадена през 1990 г. за защита правата и свободите на българските турци. Парламентарно представена е в VII ВНС, XXXVI, XXXVII, XXXVIII, ХХХIХ и XL НС. Председател на ДПС от 1990 г. е Ахмед Доган.\r\n1989 г.\r\nВ периода 16 октомври – 3 ноември в София се провежда международен Екофорум в рамките на Съвещанието за сигурност и сътрудничество в Европа.\r\nОрганизацията за сигурност и сътрудничество в Европа (ОССЕ) в началото на своето съществуване е Съвещание за сигурност и сътрудничество в Европа, в което участват САЩ и Канада. Първият етап на съвещанията на министрите на външните работи на 33 европейски държави се провежда в Хелзинки (ноември 1972 г. – юни 1973 г.); вторият - в Женева (септември 1973 г. – юли 1975 г.), с участието на 35 държави. На третия етап в Хелзинки (30 юли - 1 август 1975 г.) е подписан Заключителният акт на съвещанието, в който се определят най-важните договорености: организацията е длъжна да разгръща своята компетентност и ефективност \"в превенция на конфликтите, мирно уреждане на споровете и управлението на кризите\". Той се превръща и в дългосрочна програма за сътрудничество между страните участнички. Дейността на съвещанието продължава и на срещите между държавите в Белград (1977-1978 г.), в Мадрид (1980-1983 г.), във Виена (1986-1989 г.). На сесията си през 1995 г. взема решение да се преименува в ОССЕ (с участието на 53 държави).\r\n1981 г.\r\nУчредени са орден \"13 века България\" и юбилеен медал \"1300 години България\".\r\nВ Толбухин (днес Добрич) и Исперих се откриват паметници на хан Аспарух.\r\nЗа първи път се чества Международният ден на прехраната. Той се отбелязва по решение на Организацията на ООН по прехрана и земеделие (ФАО) в деня на създаването й (16 октомври 1945 г.).\r\n1967 г.\r\nВ периода 13 – 16 октомври на официално посещение в България е министър-председателят на Индия - Индира Ганди.\r\nИндира Ганди е индийска общественичка и държавник. Родена е на 19 ноември 1917 г. в Илахабад, дъщеря е на Джавахарлал Неру. Индира Ганди получава образованието си в Швейцария, Англия и Индия. Член е на партията Индийски национален конгрес и е един от лидерите й (1938 г.). Участничка е в национално-освободителното движение. От 1964 г. заема различни министерски постове, министър-председател на Индия е в периода 1967-1977 г. и 1980-1989 г. Жертва на атентат, организиран от политическите й противници, като е застреляна от неин охранител на 31 октомври 1984 г. в Делхи.\r\n1947 г.\r\nПриет е нов Закон за адвокатурата.\r\n1945 г. \r\n\"Лоялната опозиция\" – БЗНС “Никола Петков” и БРСДП (о), се отказва от участие в изборите за XXVI-то ОНС и призовава избирателите си да ги бойкотират. Демократическата партия и Радикалната партия (о) също отказват да участват в изборите.\r\n1944 г.\r\nБРП (к) създава свое издателство - \"Партиздат\".\r\nПриети са Наредби-закони за изравняване правата на двата пола; за отмяна на някои закони (за защита на държавата, за разтуряне на партиите, за избиране на народни представители, за печата, за жандармерията, за организиране на българската младеж, антиеврейските закони).\r\n1940 г.\r\nВ послание до цар Борис III Бенито Мусолини предлага България да участва в бъдещата италианска военна операция (от 28 октомври) срещу Гърция, като в замяна й предлага Западна Тракия. В писмо от 19 октомври българският цар му отказва.\r\nС телеграма-послание Йоахим Рибентроп настоява до 19 октомври България да се присъедини към Тристранния пакт (създаден на 27 септември 1940 г.), но България отказва с писмо на цар Борис III до Хитлер от 22-ри същия месец.\r\nТристранният пакт е договор, сключен на 27 септември 1940 г. (за срок от 10 години) между Германия, Италия и Япония. Предвижда разделяне на света на зони на влияние. Държавите подписали Тристранния пакт се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. Към пакта се присъединяват Унгария (20 ноември 1940 г.), Румъния (23 ноември), Словакия (24 ноември), България (1 март 1941 г.), Финландия, Испания, Тайланд, Хърватска, Манчжоу-Го, китайското правителство на Ван Цзинвей.\r\n1912 г.\r\nНад Одрин е извършен първият боен полет от нашата авиация от летците Радул Милков и Продан Таракчиев.\r\nПрез Балканската война се полагат основите на българските BBC. За нуждите на Българската армия са закупени 29 самолета, сформират се три аеропланни отделения към инженерните войски. Списъчният състав на летците наброява 26 души, които във войната срещу Турция извършват 70 бойни полета.\r\n1904 г.\r\nВ периода 14 – 16 октомври в София се провежда първият редовен събор на Народната партия.\r\nНародна Партия (Народняшка партия) е създадена през лятото на 1894 г. след падането на първия стамболовистки режим като политическа опора на заместилия го кабинет на д-р Константин Стоилов. Нейното основно ядро образуват привържениците на бившата Консервативна партия в Княжество България и Народната партия (Съединистка) в Източна Румелия. За лидер на партията е определен д-р К. Стоилов, а след неговата смърт той е заместен от Ив. Ев. Гешов (през 1901 г.). Народната партия изразява интересите на едрия банков и търговско-промишлен капитал. По времето на своето самостоятелно управление (1894-1899 г.) тя прокарва редица закони за стимулиране на икономическото развитие на страната. Във външната си политика Народната партия е за сближение с Русия, без да бъдат нарушавани приятелските връзки на България с останалите велики сили. В началото на февруари 1896 г. Народната партия възстановява дипломатическите отношения с Русия, прекъснати през ноември 1886 г. Спрямо балканските страни провежда курс на добросъседски отношения. През 1911-1913 г. Народната партия, съвместно с Прогресивнолибералната партия, застава отново начело на управлението на страната и със сервилната си политика спрямо цар Фердинанд I става един от главните виновници за първата национална катастрофа, сполетяла България след Междусъюзническата война от 1913 г. След въвличането на страната в Първата световна война 1914-1918 г. Народната партия заема политика на негласна подкрепа на монарха и правителството на д-р В. Радославов. За трети път Народната партия става управляваща сила през октомври 1918 г., когато неин представител влиза в кабинета на Ал. Малинов, просъществувал до края на ноември с. г., когато той е заместен от ново правителство начело с Т. Теодоров - втората фигура в Народната партия след лидера й. Народната партия се задържа в управлението на страната и след правителствената промяна през октомври 1919 г., когато е съставено ново коалиционно правителство, възглавено от Ал. Стамболийски. Като самостоятелна политическа формация Народната партия съществува до 1920 г., когато се обединява с Прогресивнолибералната партия и образува Обединената народнопрогресивна партия. Печатен орган на Народната партия е в. \"Мир\".\r\n1885 г.\r\nВеликите сили в колективна нота искат от българското правителство да се откаже от Съединението на Южна България, изкуствено наречена Източна Румелия, с княжество България и да възстанови положението, каквото е било преди това. Княжеското правителство отказва. То моли силите вместо да искат унищожаване на  Съединението, да станат посредници между българския княз и турския султан и да убедят последния да признае извършеното, за да се заздрави мира на Балканите. Свиква се конференция по предложение на Високата порта в Цариград, за разрешаване на спорните въпроси, възникнали във връзка със Съединението. Сръбският крал Милан Обренович не желае да изчака нейните решения. Подтикван тайно от Австро-Унгария, той реагира крайно рязко на Съединението, което нарушавало \"равновесието\" на полуострова в полза на България. В началото на ноември Сърбия напада България (Сръбско–българска война 1885 г.). С военната си победа над Сърбия България утвърждава завинаги делото на Съединението. С подписването на Българо-турската спогодба 1886 г. окончателно се слага край на конфликта на Балканите и Съединението получава международно признание. На тази дата са родени:  \r\n1937 г.\r\nРоден е Константин Илиев Илиев – български драматург, писател. Завършва средното училище за чужди езици в Ловеч и немска филология в СУ “Св. Климент Охридски” (1961 г.). Специализира театрознание в Германия. Защитава дисертация върху драматургията на Фр. Дюренмат в университета \"Хумболт\" в Берлин (1972 г.). Работи като драматург в драматичния театър в Благоевград (1973 г.), драматичен театър \"София\" (1978 г.), НТ \"Ив. Вазов\" (от 1984 г.). Като немски възпитаник внася в българската драматургия Брехтовата традиция. Автор е на романа \"Френско магаре\" (1989 г.). Пиеси: \"През октомври без теб\" (1968 г.), \"Цар Шушумига\" (1968 г.), \"Музика от Шатровец\" (1972 г.), \"Прозорецът\" (1977 г.), \"Босилек за Драгинко\" (1978 г.) и \"Великденско вино, или Обвинения срещу свещенодякон Игнатий Левски и ловешките труженици, отправени от Кръстьо Тотев Никифоров в долнокрайската черква “Св. Богородица\" (1980 г., текст за моно спектакъл), \"Одисей пътува за Итака\" (1980 г.), \"Червено вино за сбогом\" (1989 г.), \"Нирвана\" (1982 г.).\r\n1927 г.\r\nРоден е Гюнтер Грас – германски писател, скулптор в Данциг (дн. Гданск, Полша). Автор е на гротескно-сатиричните романи \"Тенекиеният барабан\" (1959 г.), \"Кучешки години\" (1963 г.), \"Местна анестезия\" (1969 г.); романът-притча \"Камбала\" (1977 г.), историко-фантастичната повест \"Среща в Телгт\" (1979 г.), повестта \"Котка и мишка\" (1961 г.), пиеси, стихотворения, критика и публицистика. Нобелова награда за литература за 1999 г.\r\n1914 г.\r\nУмира Пейо Крачолов Яворов (псевдоним на Пейо Тотев Крачолов) – известен български поет. Яворов е роден на 1 януари 1878 г. в Чирпан. Завършва основно училище в Пловдив (1893 г.). Същата година започва работа в Чирпанската телеграфо-пощенска станция, а през юни 1894 г. е преместен в Старозагорската телеграфо-пощенска станция. През 1898 г. Пейо Яворов е назначен за началник на телеграфо-пощенската станция в Стралджа, а от септември е телеграфист в Анхиало (дн. Поморие). От 1 май 1902 г. е назначен за завеждащ Четвърти телеграфо-пощенски клон в София. Включва се във ВМОРО. През 1900 г. иска да бъде назначен за учител в Македония, но Екзархията му отказва поради липса на място. През 1901 г. Яворов е главен редактор на вестник “Дело” - независим македоно-одрински лист. Заминава за Македония (1902 г.) и се включва в четата на М. Чанков. На 13 февруари 1902 г. е пленен в с. Драгобраща от върховистката чета на капитан С. Стоянов. На 15 февруари е освободен и отива в София. На 6 януари  1903 г.  заминава отново за Македония, където престоява четири месеца и редактира в-к “Свобода или смърт”. Яворов се включва в четата на Я. Сандански, но поради разногласия с него застава начело на драмската чета, която е разбита при с. Баница след смъртта на Г. Делчев. След като се връща в София (7 юли), участва в списването на в-к “Автономия”, а след Илинденското въстание е в редакцията на в-к “Илинден”. Избран е за член на задграничното представителство на ВМОРО. През юли 1909 г. посещава Женева, Виена и Париж. Участва в кръга “Мисъл” на д-р Кръстев и е един от редакторите на сп. “Мисъл”. През 1906-1907 г. е командирован за “усъвършенстване по литература” в Нанси. От август 1908 г. е драматург в Народния театър. През юли 1910 г. е командирован в Париж, за да се запознае с театралното дело във Франция. През 1912 г. се жени за Лора Каравелова. Два дни след сватбата заминава  с чета за Македония. На 25 юни 1913 г. заминава за фронта. На 15 юли се връща в София. На 29 ноември 1913 г. Лора Каравелова се застрелва. Яворов прави несполучлив опит за самоубийство и остава почти сляп. След смъртта на Лора се носят слухове, че Яворов е убил съпругата си. Водят се  съдебните разследвания. На 16 октомври 1914 г. Яворов взема голяма доза отрова и се застрелва. \r\nПървото си стихотворение - “Напред”, публикува през 1895 г. във в-к “Глас македонски”. След него излизат “Пред тъмничния зид” и “Пролетната жалба на орача”, където за пръв път се подписва с псевдонима П. К. Яворов, даден му от Пенчо Славейков. В “Мисъл” публикува (1900 г.) стихотворенията “Арменци”, “Калиопа” и “Градушка”. През 1901 г. Яворов издава първата си книга “Стихотворения”, която е посрещната с възторг. Следват книгите “Гоце Делчев” (1904 г.), “Безсъници” (1907 г.), “Хайдушки копнения” (1909 г.), “Подир сенките на облаците” (1910 г.), “В полите на Витоша” (драма, 1911 г.), “Когато гръм удари, как ехото заглъхва” (драма, 1912 г.). Превежда “Ромео и Жулиета” (1914 г.) и “Укротяване на опърничавата” (1915 г., посмъртно).\r\n1902 г.\r\nРодена е Фани Добрева Попова-Мутафова – българска белетристка. Учи консерватория (пиано) в Германия (1922-1925 г.). Съпруга е на Ч. Мутафов. Член е на СБП и на Клуба на българските писателки. \r\nНейни произведения са: \"Жената с небесната рокля\" (разкази, 1927 г.), \"Жената на приятеля ми\" (разкази, 1929 г.), \"Солунският чудотворец\" (историческа хроника, I том, 1929 г.; II том, 1930 г.), \"Недялка Стаматова\" (повест, 1933 г.), \"Велики сенки\", (разкази, 1935 г.), \"Дъщерята на Калояна\" (роман, 1936 г.), \"Иван Асен II\" (роман, 1937 г.), \"Боянският майстор\" (роман, 1937 г.), \"Йоан Асен\" (роман, 1938 г.), \"Последният Асеневец\" (роман, 1939 г.), \"Д-р П. Берон\" (1972 г.) и др. Авторка е на много произведения за деца и юноши. Умира на 9 юли 1977 г. в София.\r\n1883 г.\r\nРоден е Христо Димов Калфов – български офицер и политически деец. Завършва Военното училище в София и военна академия в Италия. Дълги години служи в двореца като офицер. Един от организаторите на преврата през 1923 г. Министър е на външните работи (1923-1924 г.). Един от лидерите на Демократическия сговор. Името му е свързано с протокола “Калфов - Политис”, сключен в Женева през 1924 г., с който е учреден специален режим за българското малцинство в Гърция; отхвърлен по-късно от Гръцкия парламент. През февруари 1945 г. е осъден на смърт от т. нар. Народен съд. С Решение 243 от 12 април 1996 г. на Върховния съд присъдата се отменя. Умира на 1 февруари 1945 г.\r\n1869 г.\r\nРоден е Цанко Церковски (псевдоним на Ц. Генов Бакалов) – поет, белетрист, драматург, публицист, обществен и държавен деец. Родом е от с. Бяла черква, Търновско. Учи в различни градове – Търново, Пловдив, Казанлък и Силистра. Работи като учител в Разградско и Ловешко, в Полски Тръмбеш и Батак. От 1897 г. до 1900 г. се връща в родното си място, където открива книжарница. Става основател на местно туристическо дружество и на просветно дружество \"Младежки труд\". През 1899 г. помества във в. \"Селски вестник\" \"Възвание към българските земледелци\", с което ги призовава да свикат земеделски конгрес и създадат своя организация. Така Цанко Церковски се явява един от инициаторите за образуването на Българския земеделски народен съюз (БЗНС). Активно се включва в дейността на съюза. Участва в редактирането на в. \"Земледелско знаме\" (от 1902 г.) и сп. \"Земледелска мисъл\" (1910–1933 г. с прекъсване), издава сп. \"Селска пробуда\" (1903–1905 г.). В края на Първата световна война 1914–1918 г. взема участие в управлението на държавата. В правителството на Ал. Малинов е министър на обществените сгради, пътищата и благоустройството (17 октомври–28 ноември 1918 г.). В правителството на Т. Теодоров е управляващ Министерството на обществените сгради, пътищата и благоустройството (28 ноември 1918 г.–7 май 1919 г.), министър на железниците, пощите и телеграфите (8 май–6 октомври 1919 г.). По време на самостоятелното управление на БЗНС е министър на народното просвещение (7 октомври 1919 г.–22 май 1920 г.), министър на обществените сгради, пътищата и благоустройството (22 май 1920 г.–16 март 1923 г.) и управляващ Министерството на железниците, пощите и телеграфите (9 февруари–14 март 1923 г.). Два пъти попада в затвора – след държавния преврат на 9 юни 1923 г. и след априлския атентат 1925 г.. Издава стихосбирките \"Печални гласове\", \"Полски песни\", сборници със стихотворения за деца – \"Детска раздумка\" и \"Росни капки\", кн. \"Разсънки. Жални песни\", \"Тъжби. Политически песни и припеви\", пиесите \"Луди-млади\", \"Под старото небе\" и др. Цанко Церковски написва сценария на филма \"Под старото небе\" и става първият български кинодраматург. На тази дата умират: \r\n2004 г.\r\nУмира Йосиф Петров. Той е български поет и политик. Завършва школата за запасни офицери, след което следва „Консулство и дипломация“ в Свободния университет в София, но по семейни причини не се дипломира. Хумболтов стипендиант е в Германия през 1941–1943 г. От 1956 до 1959 г. прекарва в концлагера на остров Персин, край с. Белене. Открива 7-то велико народно събрание.\r\n1988 г.\r\nУмира Надя (Надежда) Димитрова Кехлибарева – българска поетеса. Родена е на 22 ноември 1933 г. във Варна. Завършва френска филология в СУ “Св. Климент Охридски” (1954 г.). Работи като учителка по руски език във Варна, преподавателка по френски и немски език в Министерството на външните работи (1956-1959 г.). Редактор е на издание “Народна младеж” (1959-1967 г.), редактор и завеждащ-отдел “Поезия” в издателство “Български писател” (1968-1988 г.). Дебютира със стихове във в-к “Литературен фронт” през 1956 г. Сътрудничи на централния литературен печат и на детски издания. Съчинения: “Моето море” (1960 г.), “Деца от брега” (1962 г.), “Остани любов” (1965 г.), “Планината на силните” (1965 г.), “Цветни стъкълца” (1966 г.), “Момчето и слънцето” (1967 г.), “Глобусът на приказките” (1969 г.), “Ветрове над залива” (1970 г.), “Тревогите живеят дълго” (1970 г.), “Има навсякъде хубост” (1971 г.), “Момчето и нощта” (1971 г.), “И няма тишина” (1972 г.), “Кръгла година” (1974 г.), “Поема за Девня” (1974 г.), “Паунови порти” (1975 г.), “Синьо пристанище” (1976 г.), “Усмивката на Евридика” (1977 г.), “Отражения” (1978 г.), “Бряг на очакването” (1979 г.), “Катеринчето, бате Стамо и другите” (1979 г.), “Красотата върви през делника” (1980 г.), “Танц на чудесата” (1981 г.), “Повест за българката” (1981 г.), “Женски светове” (1982 г.), “Цвете на хълма” (избрани стихотворения, 1983 г.), “Любовта е близко” (1983 г.), “Моряшка земя” (1984 г.), “Приказки за моряшкия куфар” (1984 г.), “С твоята усмивка” (1985 г.), “Светлината на миговете” (1985 г.), “Птиче с качулка” (1985 г.), “Интимен свят” (1986 г.), “Захарни петлета” (1986 г.), “Потомки на хубава Яна” (1987 г.), “Един живот не стига” (1988 г.), “Какво разказват ръцете” (1989 г.), “Целувката” (1990 г.), “Гостенче с бодли” (1992 г.) и др.За изготвянето на историческата справка на Агенция “Фокус” са използвани следните източници:", "date": "2017.10.16", "title": "Денят 16 октомври в българската история"}
{"url": "http://www.focus-news.net/news/2017/10/16/2446992/chez-remont-na-eso-nalaga-vremenni-prekasvaniya-na-elektrozahranvaneto-v-naseleni-mesta-ot-obshtinite-elin-pelin-i-gorna-malina.html", "text": "Ремонт на ЕСО налага временни прекъсвания на електрозахранването в населени места от общините Елин Пелин и Горна Малина. Това съобщиха от пресцентъра на ЧЕЗ. Ремонтни работи по въздушен електропровод 110 kV „Експрес - Гълъбец“, собственост на държавния Електроенергиен системен оператор „ЕСО“ ЕАД, захранващ подстанция „Априлово“, са възможни краткотрайни прекъсвания на електрозахранването в село Петково и част от село Столник, община Елин Пелин, както и в село Долна Малина и част от село Априлово от община Горна Малина в периода от 08.00 часа днес (16 октомври) до 16.30 часа на 27 октомври 2017 г.", "date": "2017.10.16", "title": "ЧЕЗ: Ремонт на ЕСО налага временни прекъсвания на електрозахранването в населени места от общините Елин Пелин и Горна Малина"}
{"url": "http://www.focus-news.net/news/2017/10/16/2446993/targovishte-narodniyat-predstavitel-ot-gerb-d-r-venka-stoyanova-organizira-priemna-za-grazhdanite.html", "text": "Народният представител от ГЕРБ д-р Венка Стоянова организира приемна за жителите на община Търговище, съобщиха от пресцентъра на партията. Приемният ден ще се проведе от 15.00 до 17.00 часа в офиса на партията на ул. „Преслав” 7, ет.4. Предварителни записвания могат да бъдат направени на тел: 0885 678 378.", "date": "2017.10.16", "title": "Търговище: Народният представител от ГЕРБ д-р Венка Стоянова организира приемна за гражданите"}
{"url": "http://www.focus-news.net/news/2017/10/16/2446994/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Aкатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2017.10.16", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/10/16/2446995/denyat-16-oktomvri-v-svetovnata-istoriya.html", "text": "През 1795 г. 26-годишният Наполеон Бонапарт е произведен в чин дивизионен генерал. Нова Зеландия е обявена за Британска колония на този ден през 1840 г. През 1847 г. за първи път е публикуван романът на Шарлот Бронте “ Джейн Еър”. На тази дата в Ню Йорк през 1916 г. Маргарет Сенджър открива първата в света клиника за контрол върху раждаемостта. Уолт Дисни създава през 1923 г. своята филмова компания. Кардинал Карол Войтила, по произход поляк, е избран за 264-ти Римски папа под името папа Йоан-Павел II на 16 октомври 1978 г. На 16 октомври 1981 г. за първи път се чества Международният ден на прехраната. Той се отбелязва по решение на Организацията на ООН по прехрана и земеделие (ФАО) в деня на създаването й (16 октомври 1945 г.).\r\n1964 г. На тази дата през 1964 г. Китай произвежда първия си ядрен взрив и така става петата ядрена сила в света. \r\n2015 г.\r\nС поддръжката на Русия сирийската армия започва настъпление при Алепо.\r\n2014 г.\r\nАмериканската компания Lockheed Martin съобщава за пробив в термоядрената технология, позволяващ да се строят 100 мегаватови термоядрени реактори с големината на камион. До този момент най-малките експериментални установки са 10 пъти по-големи. Опитният образец ще тръгне след година, а пълноценен прототип след пет години. Очаква се масова експлоатация на тази технология да започне след 10 години. В тази област компанията работи в закрит режим през последните 60 години.[3] Руските учени в областта оценяват съобщението като рекламно. Lockheed Martin разработва и новият космически кораб на НАСА „Орион“. С щат от 113 хиляди човека през 2013 г. компанията изразходва над 45 милиарда долара.\r\n2013 г.\r\nНамерен е най-големият къс от метеорита, паднал в Челябинск с маса от 590 килограма.\r\n2012 г.\r\nИзраелският кнесет е разпуснат предсрочно и е решено да се проведат предсрочни парламентарни избори на 22 януари 2013 г.\r\nОт музея „Кюнстхал“ в Ротердам са откраднати платна на Пикасо, Моне, Матис и Гоген. Похитителите на картините предлагат да върнат 5 от 7-те платна, за да не бъдат съдени в родната им държава – Румъния.\r\n1998 г.\r\nВ Лондон е арестуван Аугусто Пиночет, глава на военното правителство управлявало Чили между 1973 и 1990. \r\n1981 г.\r\nЗа първи път се чества Международният ден на прехраната. Той се отбелязва по решение на Организацията на ООН по прехрана и земеделие (ФАО) в деня на създаването й (16 октомври 1945 г.).\r\n1978 г.\r\nКардинал Карол Войтила, по произход поляк, е избран за 264-ти Римски папа под името папа Йоан-Павел II. Той е първият папа не италианец от 456 години насам. Коронясан е на 22 октомври 1978 г. Денят е национален празник на Ватикана. \r\nКарол Войтила, е роден на 18 май 1920 г. във Вадовице, край Краков. Баща му е бивш военен, майка му се е занимава с възпитанието на децата. Има брат Едмунд по-голям от него с 14 години. Значително рано губи и двамата поради здравословни проблеми. През 1938 г. Карол завършва гимназия и след това е приет полска филология във Факултета по философия на Ягелонския университет в Краков. Пренася се с баща си в Краков. През ноември 1939 г. Гестапо арестува полските професори и Карол Войтила е принуден да прекъсне следването си. Работи като работник в каменоломна и във Фабриката за сода “Солвай”, като се спасява по този начин от изпращане за принудителна работа в Германия. През октомври 1942 г. постъпва в тайната Семинария Краковска епархия и тайния Богословски факултет на Ягелонския университет. На 1 октомври 1946 г. е ръкоположен за свещеник. През 1948 г. Карол Войтила става викарий в малката енория Негович. През март 1949 г. Войтила е пренасочен в Краков в енорията Св. Флориан. В Краков Карол Войтила получава титлата доктор по богословие, като  в периода 1951 г. – 1953 г.  започва да пише хабилитационния си труд. През 1956 г. оглавява Катедрата по Етика на Католическия университет в Люблин. На 28 септември 1958 г. в Катедралата на Вавел e издигнат в епископ. Тогава се появяват и най-известните му трудове-“Любов и отговорност” (1960 г.) и “Личност и акт” (1969 г.) През 1962 и 1963 г. той участва във I и II заседание на Втория Ватикански събор. През 1964 г. папа Павел VI  го номинира за Краковски митрополит, а през октомври участва в третото заседание на Ватиканския събор. На 29 декември 1978 г. след тридесет и три дни управление, умира наследникът на Павел VI, Йоан Павел I. На 13 октомври във Ватикана се събира конклавът, състоящ се от 111 кардинали, чиято задача е да се избере нов папа. След тридневни заседания на 16 октомври 1978 г. Карол Войтила е провъзгласен за папа, първият папа, не италианец от 400 години. Йоан Павел II започва диалог с евреите. Провел е над 200 международни пътувания. На 13 май 1981 г. Карол Войтила е тежко ранен при атентат на площад Св. Петър. Посещава България през 2002 г. Умира на 2 април 2005 г. след продължително боледуване.\r\n1973 г.\r\nПо време на втората война между Израел и арабските държави израелският генерал Ариел Шарон преминава в контранастъпление и пресича Суецкия канал, войната трае 16-дни и е прекъсната след намесата Съвета за сигурност на ООН.\r\nНобелова награда за мир е присъдена на Хенри Кисинджър и на виетнамския политик Ле Дък Тхо за „Виетнамските мирни споразумения” от Париж. Тхо отказва да получи наградата с мотива, че във Виетнам мирът още не е наложен. \r\n1964 г.\r\nКитай произвежда първият си ядрен взрив и така става петата ядрена сила в света.\r\n1944 г.\r\nВойските на Втора армия преследват разгромената 7-а СС дивизия „Принц Ойген\" и освобождават Прокупле (Югославия).\r\n1941 г.\r\nПо време на Втората световна война, румънски войски навлизат в Одеса. Отбраната на Одеса продължава от 5 август до 16 октомври 1941 г.\r\n1940 г.\r\nСъстои се премиерата на филма “Великия диктатор” на Чарли Чаплин.\r\n1925 г.\r\nВ Локарно е подписан договор, гарантиращ европейските граници след първата световна война.\r\n1923 г.\r\nУолт Дисни създава своята филмова компания.\r\nУолт Дисни (псевдоним на Уолтър Елиас) е роден през 1901 г. Той е американски режисьор и аниматор. Негови филми са: \"Параходът Уили\" (1928 г.), \"Трите прасенца\" (1933 г.), \"Снежанка и седемте джуджета\" (1937 г.), \"Пинокио\" (1939 г.), \"Фантазия\" (1940 г.), \"Бамби\" (1942 г.), \"Спящата красавица\" (1958 г.), \"Сто и един далматинци\" (1961 г.). Дисни е носител на 29 награди \"Оскар\". Умира през 1966 г.\r\nДжон Харлууд патентова самонавиващ се часовник.\r\n1916 г.\r\nНю Йорк Маргарет Сенджър открива първата в света клиника за контрол върху раждаемостта. Маргарет Сенджър е основател на Лигата за контрола върху раждаемостта в Америка.\r\n1912 г.\r\nЗапочва Люлебургаз - Бунархисарската операция на 1-ва и 3-а армия.\r\nНад Одрин е извършен първият боен полет от нашата авиация от летците Радул Милков и Продан Таракчиев.\r\n1859 г.\r\nДжон Браун, американски борец против робство, повежда отряд от 20 души (в който участват и петима чернокожи) и завземат арсенала на редовните войски в град Харпърс Фери в щата Вирджиния. Групата е обкръжена и разбита от правителствените войски. Джон Браун е обесен в Чарлстън. Името му става символ на борбата на негрите за освобождение от робството.\r\n1853 г.\r\nОсманската империя обявява война на Русия. В европейската история тази война остава под името Кримска, тъй като след като Англия и Франция застават на страната на Османската империя, бойните действия се пренасят в района на Кримския полуостров. Войната завършва с пълен разгром над Русия, която през март 1856 г. е принудена да подпише Парижкия мирен договор.\r\nПричините за Кримската война са породени от стремежа на двете воюващи групировки за надмощие в Близкия изток и Балканите. Повод за големия военен сблъсък служи отказът на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 16 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. В отговор следва нахлуване на руски войски в дунавските княжества и окупирането на Силистра. Поради враждебното отношение на Австрия, обсадата на града бързо е вдигната и Русия изтегля войските си отвъд р. Дунав. Следва стоварване на англо-френски войски във Варна, за да бъдат отправени срещу главната руска крепост на Кримския полуостров - Севастопол. През септември 1854 г. градът е обсаден откъм морето. В продължение на 11 месеца жителите му отблъскват атаките на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия е принудена да поиска примирие, а след това и мир. Мирният договор е подписан в началото на следващата 1856 г. Равносметката от войната е изтласкването на Русия от Черноморския басейн и загубата на част от Бесарабия. От българския народ избухването на Кримската война се посреща с надежда за освобождение от османското иго. В помощ на руската армия се отправят редица доброволчески отряди. Сформиран е доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи. Неуспехът на Русия във войната довежда до отслабване на нейното влияние на Балканите, което обаче тя съумява да преодолее в началото на 70-те години на XIX в., възползвайки се умело от обстановката, създадена след поражението на един от главните й противници - Франция, във войната й срещу Прусия през 1870 г.\r\n1847 г.\r\nЗа първи път е публикуван романът на Шарлот Бронте “Джейн Еър”\r\nШарлот Бронте (21 юни 1816 г. – 31 март 1855 г.) е английска писателка. През 1837 г. изпраща стиховете си на поета Роберт Саути. През 1846 г. излиза сб. \"Стихотворенията на Кърер, Алис и Ектън Бел\" (псевд. на Ш., Емили и Ан). През същата година приключва работа върху романа \"Учителят\", към който нито едно издателство не проявява интерес. През август 1847 г. тя изпраща в издателство \"Смит и Адлер\" ръкописа на романа \"Джейн Еър\" и през октомври  той е отпечатан. През октомври 1849 г. излиза романът на Ш. \"Шърли\"; през 1853 г.  - \"Вийет\", в който тя заимства много от темите в \"Учителят\". През 1857 г. излиза романът \"Учителят\" заедно с книгата \"Животът на Шарлот Бронте\", написана от Елизабет Гаскел по молба на бащата на писателката.\r\n1846 г.\r\nПровежда се първата публична демоснтрация на подаване на наркоза при операция. Във връзка с това събитие този ден е обявен за Международен ден на анестезиолога.\r\n1840 г.\r\nНова Зеландия е обявена за Британска колония. \r\nНова Зеландия е държава в югозападната част на Тихия океан, на два големи острова - Северен (113.7 хил. кв. км) и Южен (151.7 хил. кв. км), разделени от пролива на Кук, както и на редица малки съседни острови (Стюард, Чатъм, Кермадек, Кембъл и др.). На Нова Зеландия принадлежат и островите на Кук, Токелау и Ниеу в централната част на Тихия океан. Общата площ на Нова Зеландия е 268 700 кв. км. Населението е  3 320 000 жители. Столицата е Уелингтън. Глава на държавата е кралицата на Великобритания, представена от ген.-губернатор. Законодателният орган на Нова Зеландия е еднокамарен парламент (палата на представителите).\r\n1759 г.\r\n26-годишният Наполеон Бонапарт е произведен в чин дивизионен генерал. \r\nПрез своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи, като потегля обратно за Франция. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1311 г.\r\nСвикан е 15-ти Вселенски събор във Виена. Съборът е признат само от Католическата църква.На тази дата са родени: \r\n1958 г.\r\nРоден е Тим Робинс – американски актьор и режисьор. Дебютира в киното с малки роли във филмите \"Голямата афера\" (1984 г.), \"Братска ваканция\" (1985 г.), \"Нещо сигурно\" (1985 г.), \"Патокът Хауърд\" (1986 г.). След роля в касовия хит \"Топ Гън\" (1986 г.) получава множество покани за участие. Привлича вниманието на критиците с изпълнението си в \"Пет ъгъла\" (1988 г.) и \"Бул Дюръм\" (1988 г.). През 1992 г. постига успех с ролята си в \"Играчът\" на режисьора Р. Олтман. За нея Тим Робинс печели Наградата за най-добър актьор на фестивала в Кан. Режисьорският му дебют е през 1992 г. с филма \"Боб Робъртс\". Като режисьор постига голям успех с \"Осъденият на смърт идва\" в който участват Шон Пен и С. Сарандън. Запомняща се е ролята му на затворник в \"Изкуплението Шоушенк\" 1994 г. \r\nФилмография: \"Преки пътища\" (1993 г.), \"Коефициент на интелигентност\" (1994 г.), \"Паника на \"Арлингтън Роуд\" (1999 г.), \"Cradle Will Rock\" (1999 г.; режисьор), \"High Fidelity\" (2000 г.), \"Антитръст\" (2001 г.), \"Истината за Чарли\" (2002 г.).\r\n1921 г.\r\nРоден е Анджей Мунк – полски режисьор, създател (заедно с А. Вайда) на полската школа в киното. Завършва операторския и режисьорския отдел на Висшата театрална и филмова школа в Лодз. Мунк създава документални филми. Загива на 21 септември 1961 г. при автомобилна катастрофа по време на снимките на филма “Пасажерката”.\r\n1927 г.\r\nРоден е Гюнтер Грас – германски писател, скулптор в Данциг (дн. Гданск, Полша). Автор е на гротескно-сатиричните романи \"Тенекиеният барабан\" (1959 г.), \"Кучешки години\" (1963 г.), \"Местна анестезия\" (1969 г.); романът-притча \"Камбала\" (1977 г.), историко-фантастичната повест \"Среща в Телгт\" (1979 г.), повестта \"Котка и мишка\" (1961 г.), пиеси, стихотворения, критика и публицистика. Нобелова награда за литература за 1999 г.\r\n1908 г.\r\nРоден е Енвер Ходжа – албански държавник и политически деец. Завършва лицей в гр. Корча (1930 г.), след което учи в университета в Монпелие (Франция). През 1941 г. влиза в Комунистическата партия на Албания (КПА), от 1943 г. е неин генерален секретар. От 1948 г. е член на Албанската партия на труда (АПТ), член на ЦК на АПТ. През 1942-1945 г. е член на Президиума, председател е на Национално освободителния фронт на Албания (от август 1945 г. - Демократически фронт на Албания, ДФА). През 1944-1954 г. главнокомандващ на Национално-освободителната армия (от 1945 г. - Албанска народна армия). През 1944-1946  г. оглавява Временното правителство; министър на националната отбрана (1944-1953 г.). Председател е на Министерския съвет (1946-1954 г.), министър на външните работи (1946-1953 г.), генерален секретар на ЦК на АПТ (1948-1954 г.), първи секретар на ЦК на АПТ (от 1954 г.). Председател е на генералния съвет на ДФА (от 1945 г.), член на Президиума на НС (от 1954 г.), главнокомандващ въоръжените сили и председател на Съвета за отбрана (от 1976 г.). Умира през 1985 г. в Тирана.\r\n1890 г.\r\nРоден е Майкъл Колинс – лидер на ирландската организация Шин Фейн, водач на ирландците в преговорите им с Великобритания през 1921 г. убит от засада през 1922 година.\r\n1888 г.\r\nРоден е Юджийн Гладстън О’Нийл – американски драматург от ирландски произход. През 1906 г. постъпва в Принстънския университет, но не го завършва. Дебютира със сборник \"Жажда и други едноактни пиеси\" (1914 г.). Пиеси: \"На изток, към Кардиф\" (1916 г.), \"Отвъд хоризонта\" (1920 г.), \"Косматата маймуна\" (1922 г.), \"Всички деца на Господа са с крила\" (1924 г.), \"Лазар се смее\" (1927 г.), \"Странна интермедия\" (1928 г.), \"Динамо\" (1929 г.), трилогията \"Траур - участта на Електра\" (1931 г.), \"Дни без край\" (1934 г.) и др. От 1934 г. работи над историко-драматическия епос \"История за собствениците, окрали себе си\" (от замислени 11 пиеси написва 6, а са запазени 2). Лауреат е на Нобелова награда за литература (1936 г.). Умира на 27 ноември 1953 г. в Бостън.\r\n1886 г.\r\nРоден е Дейвид Бен-Гурион – първи министър-председател на Израел.\r\n1880 г.\r\nРоден е Раймон Тиберж – френски музикален педагог и професор. Завършва Националния институт за слепи в Париж, където учи нотопис по системата на Л. Брайл. Работи като органист в църквата в гр. Шатийон на Сена. Преподавайки пиано в местната консерватория, много добре, благодарение на дарбата си, достига до Висшето музикално училище в Париж, където макар и сляп, от 1921 г. е единственият професор по музикална педагогика, получил световна известност. Негови ученици са 3-ма българи - Л. Пипков, Др. Прокопиев и К. Попдимитров. През 1926 г. със знаменития Тиберх се среща и Д. Христов. Умира на 12 декември 1968 г. в Париж.\r\n1863 г.\r\nРоден е сър Джоузеф Остин Чембърлейн – английски общественик, политик и държавник. Син на Дж. Чембърлейн. Завършва елитарно училище в Ръгби и Кеймбриджкия университет. Член е на Парламента (от 1892 г.). Джоузеф Чембърлейн заема постовете: министър на пощите (1902 г.), министър на финансите (1903-1905 г., 1919-1921 г.), министър по въпросите на Индия (1915-1917 г.), Министър без портфейл (1921-1922 г.), министър на външните работи (1924-1929 г.). Води борба за утвърждаване ръководната роля на Великобритания в Европа, стреми се към икономическо и политическо укрепване на Германия, за да балансира положението в Европа против Франция и да служи като бариера срещу Съветска Русия. Значителен успех на тази политика е сключването на Локарнските договори (1925 г.). В последните години от живота си изказва тревога в Парламента от агресивните стремежи на Германия. Носител е на Нобеловата награда за мир от 1925 г. Умира на 16 март 1937 г. в Лондон.\r\n1854 г.\r\nРоден е Карл Йоханес Кауцки - един от теоретиците на германската социалдемокрация и на II-рия интернационал. Ученик е на К. Маркс. След германската революция през 1918 г. обнародва германски дипломатически документи около произхода на войната. Привърженик е на центризма в социалдемократическото движение, автор е на теорията за ултраимпериализма. Посреща враждебно Октомврийския преврат в Русия през 1917 г. По-важни съчинения: “Икономическото учение на К. Маркс” (1895 г.), “Аграрният въпрос” (1899 г.), “Произход на християнството” (1908 г.), “Пътят към властта” (1909 г.) и др. Умира на 17 октомври 1938 г. в Амстердам.\r\nРоден е Оскар Уайлд – английски писател и критик от ирландски произход. През 1874 г. постъпва в Модлин Колидж, Оксфорд. През 1881 г. излиза и първият му сборник “Стихотворения”. В периода 1882 – 1891 г. чете лекции в САЩ и Англия, пътува във Франция, работи като редактор в сп. “Женски свят”, прави първите си драматически опити, издава три сборника с разкази, литературно-критическите есета “Идеи”, романът “Портретът на Дориан Грей” (1891 г.) и др. Сериозно внимание от този период заслужават приказките на Уайлд от “Щастливият принц” и “Гранатовият дом”. След 1891 г. започва третият и последен период от творчеството му. Уайлд възкресява “комедията на нравите”. До 1899 г. създава и четири комедии - “Ветрилото на лейди Уиндърмиър”, “Жена без значение”, “Идеалният съпруг” и “Колко е важно да бъдеш сериозен”. На 15 май 1895 г. е осъден на две години каторжен труд за непристойно поведение. След излизането си от затвора се установява в Париж, където умира на 30 ноември 1900 г. Погребан е в парижкото гробище “Пер Лашез”.\r\n1758 г.\r\nРоден е Ноа Уебстър – американски лексикограф, съставил първия пълен речник на американския английски.\r\n1708 г.\r\nРоден е Албрехт Халер – швейцарски медик, естествоизпитател и поет. Получава образование в Тюбингенския и Лайденския университет. През 1727 г. е доктор по медицина.  В периода 1736-1753 г. е професор в Гьотингенския университет, където създава театър и ботаническа градина. През 1751 г.  основава в Гьотинген Кралското научно дружество и е избран за негов първи президент. Предлага систематизация на растенията, основана на строежа на плода и външния вид на растението. Изучавайки ембриогенезата на птиците, се опитва да обоснове теорията на преформацията. В областта на физиологията експериментално установява свойствата на мускулните влакна. Внася редица допълнения към учението на У. Харви, уточнява връзката между различните звена от системата на кръвообращението. В поетичното си творчество Албрехт Халер е типичен представител на ранното Просвещение. Поемата му “Алпи” (1729 г., изд. 1732 г.) е написана в жанра на описателно-дидактичната пейзажна поезия. Издава сборник: “Швейцарски стихове” (1732 г.), романите “Узонг” (1771 г.), “Алфред, крал на англосаксите” (1773 г.), “Фабий и Катон” (1774 г.), философска поема “За произхода на злото” (1734 г.).\r\nУмира на 12 декември 1777 г. в Берн.На тзаи дата умират: \r\n2001 г.\r\nУмира Юрий Николаевич Озеров – руски режисьор. Роден е на 26 януари 1921 г. През 1951 г. завършва ВГИК. От 1949 г. работи в \"Мосфилм\". През 50-60-те години на ХХ век експериментира в различни жанрове и кино форми - \"В Никитската ботаническа градина\" (1952 г.), \"Арена на смелите\" (1953 г.), \"Син\" (1956 г.), \"Кочубей\" (1958 г.), \"Фортуна\" (1959 г.), \"Денят на младия човек\" (1961 г.), \"Голямата пътека\" (1963 г.). През 70 и 80-те години на ХХ век създава  \"Освобождение\" (1970-1972 г., 5 с.), \"Войници на свободата\" (1974 г., 4 с.), \"Битката за Берлин\" (1985, 2 с.), \"Сталинград\" (1989 г., 2 с.), \"Битката за Москва\" (1985 г.), \"Сталинград\" (1989 г.). Озеров снима и филми, посветени на Мюнхенската (1972 г.) и Московската (1980 г.) олимпиада - \"През погледа на осемте\" (1973 г.) и \"Балада за спорта\" (1980 г.), \"Олимпийски празник\" (1980 г.), \"Прощаване с олимпиадите\" (1980 г.), \"О, спорт, ти си мир!\" (1981 г., заедно с Б. Ричков и Ф. Хитрук); \"Ангели на смъртта\" (1993 г.), \"Великият пълководец Жуков\" (1995 г.).\r\n1963 г.\r\nУмира Владимир Матвеевич Бахметиев – руски писател. Роден е на 14 август 1885 г. в Землянск, Воронежка губерния. Най-значителният му роман за Гражданската война е \"Престъплението на Мартин\" (1928 г.). На Гражданската война в Сибир е посветен романът \"Настъпление\" (1933-1940 г., преработено издание от 1957 г. със заглавие \"На прага\").\r\n1959 г.\r\nУмира Джордж Кетлет Маршал – американски държавник и политик, армейски генерал. Роден е на 31 декември 1880 г. в Юнионтаун, Пенсилвания. Завършва военния колеж във Вирджиния. Участва в Първата световна война. От 1939 г. е началник на генералния щаб на САЩ и един от авторите на стратегическите планове на САЩ и Великобритания през Втората световна война. През 1945 г. до 1949  г. е държавен секретар на САЩ и автор на “Плана Маршал”, за възстановяване на следвоенна Европа. През 1950-1951 г. министър на отбраната, един от инициаторите за създаване на отбранителния съюз НАТО. През 1953 г. получава Нобелова награда за мир за заслугите му за изграждането на следвоенна Европа. Той е първият военен деец - нобелист.\r\n1946 г.\r\nУмира Алфред Розенберг – германски общественик и политик. Розенберг е роден на 12 януари 1893 г. в Талин. От 1923 г. е главен редактор на централния орган на Националсоциалистическата партия \"Фьолкишер беобахтер\". В книгата си \"Митът на ХХ столетие\" (1930 г.) прави опит да обоснове и защити расистките възгледи и завоевателната външнополитическа програма на германския фашизъм. През 1933 г. оглавява външнополитическия отдел на Националсоциалистическата партия. От юли 1941 г. е министър на окупираните източни територии. Розенберг в един от главните организатори на масовите убийства и грабежите на немската администрация по време на нахлуването на нацистките войски в Полша, СССР и други страни. Осъден е на смърт на Нюрнбергския процес като един от главните военнопрестъпници на нацистка Германия.\r\nУмира Йоахим Рибентроп – германски политик и дипломат. Рибентроп е роден на 30 април 1893 г. във Везел. Работи като агент по продажбата на шампански вина. През 1930 г. става член на Националсоциалистическата партия на Германия и скоро се превръща в близък помощник на А. Хитлер. След идването на националсоциалистите на власт през 1933 г. той оглавява бюро за изпълнение на специални задачи на нацистката върхушка, свързани с външната политика. В периода 1936-1938 г. е посланик в Лондон; министър на външните работи (февруари 1938-1945 г.) на Третия райх. Ръководи дипломатическата подготовка на най-важните актове на хитлеристката агресия. Рибентроп сключва пакта Молотов-Рибентроп преди нахлуването на германските войски в Русия. Осъден е на смърт на Нюрнбергския процес като военен престъпник.\r\n1925 г.\r\nУмира Кристиан Крог – норвежки живописец. Роден е на 13 август 1852 г. във Вестре-Акер, близо до Кристиания, днешно Осло. Негови произведения  са “Болна девойка”(1882 г.), “Ляво на борд!” (1879 г.), “Социалистическа демонстрация”(1891 г.) и др.\r\n1909 г.\r\nУмира Якуб Чишински (псевдоним на Якуб Барт) – лужишко-сръбски поет, духовник. Автор е на лирически сборници: “Книга сонети” (1884 г., “Форми” (1888 г.), “Природа и сърце” (1889 г.), “Сръбски звуци” (1897 г.), “Из живота” (1899 г.), “С патриотично ликуване” (1904 г.) и др., сборник балади и романси “Кръв и край” (1901 г.), идиличната поема “Жених” (1878-1879 г.), историческа драма “На стража” (1880 г.).\r\n1793 г.\r\nУмира Мария-Антоанета – френска кралица, съпруга на крал Луи ХVI (от 1770 г.). Мария-Антоанета е родена на 2 ноември 1755 г. във Виена. Дъщеря е на австрийския император Франц I и императрица Мария Терезия. Обявява се против крайните радикални мерки, наложени от якобинската диктатура, с което си спечелва омразата на народа. След свалянето на монархията (10 август 1792 г.) е арестувана заедно с краля. По време на революционния терор, започнал след убийството на Жан-Пол Марат, е осъдена на смърт и екзекутирана.\r\n1628 г.\r\nУмира Франсоа Малерб – френски писател, създател на поезията на френския класицизъм. Роден е през 1555 г. в Кан. Автор е на множество тържествени оди, посветени на членовете на кралското семейство. Пише сонети, епиграми, елегии. Осъществява реформа на езика и стиха. За разлика от П. Ронсар иска да изчисти френския език от гръцки и римски заемки, архаизми, провинциализми и предлага да се използва живата реч на парижкото население. В областта на метриката формулира правила, задължителни за поезията на класицизма. Схващанията му изпреварват дейността на Френската академия.\r\n1555 г.\r\nУмира Хю Латимър – деец на английската Реформация. Латимър е роден през 1485 г. Един от основателите на протестантството в Англия. Два пъти е затварян в Лондонската кула по заповед на Хенри VIII и на Мария Тюдор. Изгорен е като еретик заедно с Кранмър и Ридли.\r\n1553 г.\r\nУмира Лукас Кранах (Старши) във Ваймар – немски живописец от епохата на Реформацията.. Роден през 1472 г. в Кранах, Горна Франкония, близо до Кобург (откъдето идва името му). В родния си град получава първите уроци по живопис и графично майсторство (“аrtem graficam”) от баща си Ханс Малер. След няколко пътувания до столицата на Франкония – Нюрнберг, се установява във Виена. Рисува олтари, между които “Торгау-олтар” (“Светото родство”, 1509 г.). През този период е свързан с идеите на кръга “Данубиана”; създава няколко портретни шедьовъра и композиции с религиозна тематика (сред тях е знаменитата картина “Почивка по време на бягството в Египет”, 1504 г.). От 1504 г. е придворен художник на Фридрих Саксонски (Мъдри), с когото прави пътуване до Божи гроб (продължило ок. 10 год.). Поддържа приятелски връзки с големия реформатор Мартин Лутер, рисува многократно негови портрети. През 1510 г. Кранах фигурира в списъците на Витенберг като най-богатия гражданин, а през 1537 г. става кмет. Негови произведения са “Съдът на Парис”, “Старият любовник”, “Венера с Амур” и др.За изготвянето на историческата справка на Агенция “Фокус” са използвани следните източници:", "date": "2017.10.16", "title": "Денят 16 октомври в световната история"}
{"url": "http://www.focus-news.net/news/2017/10/16/2446996/stara-zagora-v-obshtinata-shte-se-provede-preskonferentsiya-za-realizatsiyata-na-proekt-zaedno-za-nezavisim-zhivot.html", "text": "В Общината ще се проведе пресконференция за реализацията на проект „Заедно за независим живот“. Това съобщиха от пресцентъра на Община Стара Загора. Пресконференцията ще бъде от 11.00 часа днес, в Зала 2 на Община Стара Загора. Проектът се изпълнява от Община Стара Загора по процедура за предоставяне на безвъзмездна финансова помощ BG05M9OP001-2.002 „Независим живот“ по Оперативна програма „Развитие на човешките ресурси“ 2014 – 2020 г., съфинансирана от Европейския съюз чрез Европейския социален фонд.", "date": "2017.10.16", "title": "Стара Загора: В Общината ще се проведе пресконференция за реализацията на проект „Заедно за независим живот“"}
{"url": "http://www.focus-news.net/news/2017/10/16/2446997/boris-dzhonsan-kam-ministar-ekaterina-zaharieva-siguren-sam-che-balgarskoto-predsedatelstvo-na-es-shte-bade-mnogo-uspeshno.html", "text": "Министърът на външните работи на Обединеното Кралство Борис Джонсън, един от най-големите привърженици на Брекзита, заяви на българския си колега Екатерина Захариева, че е уверен, че председателството на страната й на Съвета на Европейския съюз ще бъде „много успешно“, предава Independent Balkan News Agency.\r\nДжонсън и Захариева, която е на двудневна работна визита във Великобритания, проведоха преговори в Лондон.\r\n„София и Лондон потвърждават стратегическия характер на двустранните си отношения, включително в областта на отбраната и сигурността, и ще работят заедно за европейската перспектива, стабилност и благосъстояние на Западните Балкани“, се казва в изялвение на Министерството на външните работи в София.\r\n„Сигурен съм, че вашето председателство ще бъде много успешно. Това, което правите в Западните Балкани е много важно за нас и ние го подкрепяме. Трябва да има евроатлантическа перспектива за тези държави. Нека координираме нашите действия“, призова Джонсън. \r\nПрез май 2018 г. България ще бъде домакин на среща на върха на Западните Балкани, организирана в рамките на българското председателство на ЕС. Тереза Герова", "date": "2017.10.16", "title": "Борис Джонсън към министър Екатерина Захариева: Сигурен съм, че българското председателство на ЕС ще бъде много успешно"}
{"url": "http://www.focus-news.net/news/2017/10/16/2446998/stanislav-anastasov-dps-ne-iskame-vot-na-nedoverie-na-borisov-no-i-ochakvame-prezidentat-radev-da-obedini-natsiyata.html", "text": "ДПС не искаме вот на недоверие на Борисов, но и очакваме президентът Радев да обедини нацията. Това каза Станислав Анастасов, член на ЦОБ на ДПС, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването „Беновска пита“. \r\n„Защо искате оставката на един от лидерите на „Патриотите” Валери Симеонов, какво ви направи този човек, сладкодумен и елегантен?”, попита водещата Илиана Беновска. Станислав Анастасов отговори, че всъщност Валери Симеонов сам си е дал оставката с поведението си към малцинствата и към медиите. „Към коя медия?”, поиска да уточни водещата. Събеседникът й отговори, че има предвид всички медиите по принцип. \r\n„Може ли да не ни включвате „Канал 3” и „Радио К2”! Ние имаме по-друг възглед за това какво изобщо се прави в медиите. Ние не сме „грантаджийски” медии, благоволете да не ни присъединявате към това „грантаджийско общество”!”, помоли водещата Илиана Беновска. Станислав Анастасов отговори, че „Канал 3” и „Радио К2” имат неговото уважение за това, но не може по този начин да се нападат медии и групи от обществото и един вицепремиер би трябвало да знае това.\r\n„Чакайте да Ви кажа един случай. Когато Волен Сидеров беше „златния пръст”, прословут случай, даже самият Валери Симеонов тогава ме защити. Депутати на Волен Сидеров, забравих им имената, вече ги няма в правния мир, ми дърпаха косата, на опашка, на какво ли не, подсичаха ми отдолу краката, нали помните от детството тези подсечки! Вътре в Народното събрание Волен Сидеров дава пресконференция и те само дето не ме пребиват! Къде бяха тогава другите медии? И мога да изреждам още много случаи с репортер на „Канал 3” и със себе си други случаи!”, каза водещата Илиана Беновска. Събеседникът й отговори, че извършителят пак е един и същ и сега са заедно. Водещата отвърна, че Валери Симеонов не е имал нищо общо, като между другото и самият Волен Сидеров не е бил тогава на страната на тези, които са й дърпали косата. Станислав Анастасов обясни, че въпросните депутати са подражавали на езика на омразата и именно това му е опасното. \r\nПосещението в България на лидера на АЛДЕ Ханс ван Бален и оценката му за българския етнически модел и ролята на ДПС. \r\nТук водещата Илиана Беновска насочи разговора към посещението у нас на лидера на АЛДЕ Ханс ван Бален. Тя пусна на своя събеседник запис от отговорите, които ван Бален и Карадайъ дават на неин въпрос по време на пресконференция в Народното на 12 октомври. Ето отговорите им:   \r\n„Чухте какво каза на тази пресконференция председателят на АЛДЕ Ханс ван Бален и вашият председател Мустафа Карадайъ. Докъде ще я докараме по този начин?”, попита водещата Илиана Беновска. Станислав Анастасов отговори, че с колегите му също си задават този въпрос, защото посланието е недвусмислено. Той продължи, че ван Бален е дал много висока оценка и за българския етнически модел, за приноса на д-р Ахмед Доган и на ДПС към европейската демокрация. Лидерът на АЛДЕ е подчертал, че участието на „Патриотите” във властта е пълно отрицание на този модел. Поставил е и редица въпроси, като това кой носи отговорност „Патриотите” да са във властта.\r\n„Аз ще Ви обърна внимание на един нюанс, който той каза – „Бих предпочел да видя ДПС във властта до ГЕРБ, отколкото „Патриотите”!”. Явно вие имате либерална санкция, ако мога така да го нарека, да бъдете партньори на ГЕРБ в управлението, в случай, че те ви поканят?”, попито водещата Илиана Беновска. Станислав Анастасов отговори, че Ханс ван Бален е лидер на либералите в цяла Европа и гледа нещата от европейска перспектива. Той знае много добре, че председателството на Съвета на ЕС е нещо изключително важно. \r\nСтанислав Анастасов поиска да даде един пример. Той обясни, че когато заседава един съвет на министри всеки министър си има по една папчица. Той продължи, че ако нещата останат така, до Федерика Могерини, когато се говори за външна политика, по-специално за отбрана, ще седи Красимир Каракачанов. Всеки ще има папка с профила на човека и вътре ще намери цитати, като например: „Македония е българска”, „Сърбите по пет на нож, граница с Хърватска”. Водещата попита своя събеседник дали е виждал тези цитати. Той й отговори, че има клипчета в интернет и статии. „Но има ли такова съдържание в нашите, българските папки?”, попита водещата Илиана Беновска. Събеседникът й отговори, че се надява това да не е така, но според него нашите гости ще си ги подготвят. \r\n„Европа достатъчно деликатно ни каза, че трябва да сложим край на това. Докъде трябва да стигнем? Чисто по български някой трябва да ни каже, натъртвайки, че трябва да се случи или ние сами ще се сетим? Само че тогава нашите притеснения, като ДПС, са какви ще са последствията! Защото виждате, че все повече групи от обществото стават мишена на „Патриотите”, така наречените „патриоти” – националисти, фашисти, казва Съвета на Европа!”, заяви Станислав Анастасов. \r\nИзказването на Валентин Касабов от „Обединените патриоти”, че „ще смачкат ДПС като хлебарки”.\r\n„Вие хлебарка ли сте?”, попита водещата Илиана Беновска. Станислав Анастасов отговори, че не се чувства така. „Това не е ли малко „ту мач”, ако трябва да се изразя не на турски?”, продължи водещата. Събеседникът й отговори, че това наистина е прекалено. Той подчерта, че е отвратен, защото „споменавайки лоши думи, като тези, си цапаме устите”.\r\n„Вие поставяте наистина справедливо, и Ханс ван Бален постави въпроса, и Карадайъ, за Ахмед Доган да не говорим, той го е казал още преди Вие да се родите, докъде ще я докараме по този начин? Ще кажа нещо, което ще Ви прозвучи сигурно възмутително, „Патриотите” имат сигурно своята логика и своята гледна точка и може би имат своите обяснения! Човек трябва да се поставя на мястото на другия!”, коментира водещата Илиана Беновска. Станислав Анастасов отговори, че преди няколко години са давали много хубав филм по „Нешънъл джиографик” за възхода на нацизма. Там е разказано хубаво за обратимия период, в който нацизмът е можело да бъде спрян. „Ние все още сме в този период и трябва да направим всичко възможно тези крайни говорения да не се превърнат в действия, да не се превърнат в насилия. Слава Богу, аз от това, за което съм щастлив, че имаме вас, че имаме медиите, защото преди 75 години някой е можел да прикрие това, но в съвременния свят трудно ще стане!”, категоричен бе Анастасов. „Тук ще оспоря малко за медиите, и в началото на разговора Ви оспорих!”, репликира го водещата. Събеседникът й отговори: „Ще цитирам „Канал 3” и „Радио К2”. Надявам се всички обаче да последват примера Ви и да бъдат критични към това, което се случва, да бъдат паметта!”.\r\nЩе искат ли ДПС вот на недоверие на Борисов?\r\n„Вие няма ли да доведете до такова напрежение, че да създадете впечатление, че искате оставката на правителството, предсрочни избори и падането на Борисов, искайки оставката на Валери Симеонов?”, попита водещата Илиана Беновска. Станислав Анастасов отговори, че това е решение, което Борисов е взел от самото начало – да управлява с националистите. Ако иска да го ревизира, все още има възможност. А ако не го ревизира, ще стане част от цялото, от цялото, което управлява с нацистите, това е много лошо!”, каза политикът от ДПС. \r\n„Но какво ще направите, ако Борисов не се раздели с Валери Симеонов?”, попита водещата Илиана Беновска. Събеседникът й отговори, че от ДПС ще продължават да бият камбаната. На въпроса ще искат ли вот на недоверие той отговори, че ПГ на ДПС е твърде малка за това. „Не е проблем вотът на недоверие, това е парламентарна техника, проблемът е с обществото! Ние затова отправихме призив и към президента да влезе в ролята си на обединител на нацията и да се опита да коригира това нещо. Не може обществото да се дели по всякакви линии. Това не е парламентарен проблем. Вотът на недоверие е парламентарен проблем!”, каза Станислав Анастасов. \r\nТук водещата Илиана Беновска представи и позицията на лидера на АЛДЕ Ханс ван Бален, която той изрази в интервю, взето от Беновска два дни по-рано. Ето интервюто: \r\nИлиана Беновска: Господин Ханс ван Бален, добре дошъл в България. \r\nХанс ван Бален: Благодаря Ви, за мен е удоволствие да бъда тук вече за 26-и или 27-и път.\r\nИлиана Беновска: На България Вие поверявате по време на европредседателството, организацията и провеждането на един голям форум на Алианса на либералите и демократите. \r\nХанс ван Бален: Аз въобще нямам никакво съмнение, че България е в състояние да организира добре европейското председателство. Като президент на Алианса на либералите и демократите в Европа, ние естествено ще подкрепим председателството на България на ЕС. И също така се надявам и съм сигурен, че парламента ще бъде включен в това председателство. Което значи, също така, стабилни, демократични партии като ДПС.\r\nИлиана Беновска: Попитах Ви по време на пресконференцията трябва ли ДПС да направи някакви компромиси с оглед на това, че почетният председател на ДПС Ахмед Доган е създател на модела на етническия мир в България, а премиерът Бойко Борисов работи за обединението на Балканите. Трябва ли ДПС да направи някакви компромиси, за да бъде по-полезно на обществото и да има повече законодателна и изпълнителна власт? \r\nХанс ван Бален: Първо бих искал да Ви говоря за Ахмед  Доган и за политиката му на етнически мир. Това е единствената политика, която трябва да се поддържа – България принадлежи на своите граждани, независимо какви са те. Тази политика трябва също така да се прилага и поддържа от Европа, защото европейците принадлежат на Европа независимо какви с те и това е политиката на включване. С оглед на това да бъдат включени балканските страни, които все още не са членове на ЕС, ключова е тази политика на етнически мир и включване. \r\nИлиана Беновска: Не ми отговорихте на въпроса – могат ли и на каква цена да намерят допирни точки политиките на етнически мир на ДПС, политиката на заедността и обединение, която Ахмед Доган проповядва и управлението на ГЕРБ и министър-председателят Борисов - трети мандат. \r\nХанс ван Бален: Аз не съм тук, за да поучавам българските политици, това твърде много вече беше правено от Западна Европа, непрестанно да поучаваме Централна и Източна Европа, но ако ме питате за личното ми мнение, по-скоро бих искал да видя ДПС като партньор в управлението, отколкото крайните националисти, защото това означава по-голям социален и етнически мир, отколкото включването на крайните националисти. За това аз проповядвам, че по време на председателството опозицията и правителството трябва да работят заедно. \r\nИлиана Беновска: Изключително много Ви благодаря за това интервю. Позволявам си да Ви подаря една книга, тя е на български. Това е едно пространно мое интервю с Ахмед Доган от преди 26 години, когато и двамата бяхме млади. Преиздадохме го във връзка с нац. конференция на ДПС, защото видяхме, че всичко, което е казано тогава 1992 година е още по-валидно сега. \r\nХанс ван Бален: За мен беше удоволствие. За съжаление не разбирам български, не мога да я прочета, но моите приятели от европейския парламент ще ми помогнат. \r\nИлиана Беновска: Изключително много Ви благодаря. Желая Ви успех!\r\nС края на интервюто с Ханс ван Бален приключи и участието на Станислав Анастасов в предаването „Беновска пита” по „Канал 3“ и „Радио К2 на 15 октомври 2017 г.", "date": "2017.10.16", "title": "Станислав Анастасов: ДПС не искаме вот на недоверие на Борисов, но и очакваме президентът Радев да обедини нацията"}
{"url": "http://www.focus-news.net/news/2017/10/16/2446999/sofiya-vavezhda-se-vremenna-organizatsiya-na-dvizhenieto-vav-vrazka-s-chestvaneto-na-praznika-na-aviatsiyata.html", "text": "Въвежда се временна организация на движението във връзка с тържественото честване на празника на авиацията, съобщиха от пресцентъра на Столична община. От 08.00 часа днес до приключване на мероприятието се забранява престоят и паркирането на пътни превозни средства на паркинга на северозападната дъга на пл. „Св. Александър Невски” между ул. „Оборище” и ул. „11-ти август”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.10.16", "title": "София: Въвежда се временна организация на движението във връзка с честването на празника на авиацията"}
{"url": "http://www.focus-news.net/news/2017/10/16/2447000/varna-narodniyat-predstavitel-ot-gerb-vladimir-valev-organizira-priemna-za-grazhdani.html", "text": "Народният представител от ПП ГЕРБ – Варна Владимир Вълев ще има приемен ден за граждани. Това съобщиха от пресцентъра на ПП ГЕРБ – Варна. Той ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г.Бенковски” №1 в града. Записвания могат да се правят на тел: 052 / 600 015.", "date": "2017.10.16", "title": "Варна: Народният представител от ГЕРБ Владимир Вълев организира приемна за граждани"}
{"url": "http://www.focus-news.net/news/2017/10/16/2447001/gl-komisar-nikolay-nikolov-gd-pbzn-shte-badat-zakriti-10-uchastaka-i-2-rayonni-sluzhbi-zashtoto-zakonat-go-iziskva-nyama-da-ima-sakrashteniya.html", "text": "Ще бъдат закрити 10 участъка и 2 районни служби – законът го изисква и то не един, а два закона. Това каза в предаването „Денят започва” по БНТ директорът на ГД „Пожарна безопасност” гл. комисар Николов. Той обясни, че това са изискванията според закона за трима души в екип и второ – Законът за държавния бюджет, съгласно който Народното събрание е гласувало определени средства. „При еднакъв брой хора ние трябва да увеличим състава на дежурствата – това няма как да стане без такива съкращения. Смятам, че пожарни служби са необходими и в Сапарева баня, Паничище, защо не и на Витоша, Златни пясъци, Слънчев бряг?! Пожарната служба сама по себе си не решава проблема с безопасността на отделния гражданин – по-скоро тя е след събитието”, посочи гл. комисар Николов. \r\n„Не става дума за закриване или за някакви апокалиптични неща – напротив – ще преструктурираме наличния състав – никой няма да бъде уволнен от тези пожарни служби. Ще разглеждаме всеки конкретен случай. Ще посоча точен брой хора, които ще получат предложения да пътуват между 20 и 60 км 7 пъти в месеца и така, че да ги комбинирам по двама – трима. Разходите за път да не са повече от 70 – 80 лева на месец и по-голяма част от тях ще се поемат”, посочи той. По думите му въпреки увеличението на пожарникарите през последните 2 години с 520 служители, този брой отново не е достатъчен да покрие изискванията на закона да има трима души в екип. „Ако законодателят прецени, че в Бюджет 2018 г., 2019 г., 2020 г. може да отдели по-голям процент за тази пожарна безопасност – ние сме готови да възстановим нашето присъствие на тези места”, подчерта той. \r\nПо думите му преструктурирайки служителите си, осигурявайки повече хора в центровете ще стане така, че в част от населението места (10 на брой) ще бъдат изтеглени пожарникарите, а близките села ще бъдат преразпределени за обслужване от съседните служби. „По-добре стоим на терен отколкото преди 10 – 15 години. Учудвам се от ръководството на синдиката защо поставя такива теми – преструктурирането е тема, която не в неговите прерогативи. Управлението не е негова работа”, каза още гл. комисар Николай Николов.", "date": "2017.10.16", "title": "Гл. комисар Николай Николов, ГД ПБЗН: Ще бъдат закрити 10 участъка и 2 районни служби, защото законът го изисква – няма да има съкращения"}
{"url": "http://www.focus-news.net/news/2017/10/16/2447002/die-presse-sebastian-kurts-kantsler-na-avstriya-na-31-godishna-vazrasti.html", "text": "Следващ канцлер на Австрия може да бъде едва 31-годишният Себастиан Курц, след като Австрийската народна партия (АНП) спечели неделния парламентарен вот, отбелязва националният ежедневник Die Presse. Във Виена предстоят тежки коалиционни преговори между АНП и „Зелени“, които може да продължат месеци. \r\nВсички партии, разположени вдясно от центъра на политическия спектър, получиха по-голяма подкрепа на предсрочните парламентарни избори, в сравнение с предходните такива. Това се дължи основно на един проблем – миграцията. За 38 % от гражданите на Австрия тройката „имиграция-убежище-миграция“ е най-важният въпрос, по който правителството във Виена би трябвало да работи. Но и сам по себе си младият Себастиан Курц се оказа достатъчен мотив за избирателите пред урните.\r\nСоциалдемократическата партия на Австрия не успя да предложи решение на проблема с миграцията. Партията на Кристиан Керн не положи и особени усилия да привлече симпатизанти в рамките на предизборната кампания, не липсваха и съмнения за мръсна игра – т.нар. Афера „Зилберщайн“. Тереза Герова", "date": "2017.10.16", "title": "Die Presse: Себастиан Курц – канцлер на Австрия на 31-годишна възраст?"}
{"url": "http://www.focus-news.net/news/2017/10/16/2447003/yavor-kuyumdzhiev-rakovodstvoto-na-bsp-deystva-po-stalinistki-ot-ns-se-iska-da-slushka-i-da-podpechatva-resheniya-vzeti-otvan.html", "text": "Ръководството на БСП действа по „сталинистки“, от НС се иска да „слушка“ и да подпечатва решения, взети отвън. Това каза Явор Куюмджиев, член на НС на БСП, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването „Беновска пита“.\r\n„Вчера не минирахте ли пътя на Корнелия Нинова към утвърждаване на нейния мандат с желанието си бързичко да насрочи конгрес, докато още е в силата си, защото след някой друг месец може би нещата няма да са така в нейна полза?“, попита Илиана Беновска. Явор Куюмджиев сподели, че за „миниране“ и „война“ не може да става въпрос и досега в НС на БСП такива неща не са се случвали.\r\n„Много миньори и сапьори има в БСП - това е хубавото на тази партия, защото в крайна сметка в диалога се ражда истината и в разговорът може да се постигнат добрите резултати. Проблемът е, че диалогът липсва напоследък. Движението е едностранно. Ние трябва  като НС да „слушкаме“, да подпечатваме решения, които се взимам някъде отвън и когато не го правим има натиск“, заяви Явор Куюмджиев.\r\nБеновска припомни за това как на пленума са забравили да гласуват вот на недовери към Борисов, след като тази точка е била добавена в дневния ред. „Г-н Бурчев наистина предложи нещо много умно - да се обсъжда от конгреса вот на недоверие към ГЕРБ. Този проблем обаче беше заметен от ръководството под килима и въобще не беше обсъден. Не от нас, а от ръководството. На всеки пленум има ръководство, което стои отпред и което движи нещата. Отпред стояха Апостол Димитров, Корнелия Нинова, Деница Златева, Валери Жаблянов и Вяра Емилова. Те заметоха проблема с поставения въпрос за това конгресът да обсъжда вот на недоверие към ГЕРБ под килима. Като казахте г-жа Нинова - искам да направя едно много сериозно уточнение, Днес тя в едно предаване по радиото обясни, че вътрешната опозиция била привърженик на коалиция с ГЕРБ. Вчера на пленума нито веднъж не е ставало въпрос за коалиция с ГЕРБ. Точно обратното е - ако говорим за някаква колаборация с ГЕРБ, по-скоро трябва да я търсим в ръководството. Давам веднага пример с избора на съдиите от ВСС. Всички знаем, че това става с квалифицирано мнозинство и без договорка от страна на опозицията и управляващите, това не може да се случи, или щеше да стане провал, но подбраните от БСП кандидати минаха безпрепятствено, което не може да стане без договорка. Тук обаче става въпрос за нещо много по–различно. За съжаление настоящото ръководство започна да се движи по сталинстки принципи и основният е: „Който не е с нас, е против нас“. Затова се опитва да се направи едно такова елементарно внушение към редовите членове на БСП, които наистина искат с ГЕРБ да бъдем коалиция, но това не го искаме ние. Никой вчера не го е поставял този въпрос, никой не е искал поле да започваме такива разговори, но налагането на тази теза включва всички, които не са съгласни с г-жа Нинова в един отбор видите ли лошите искат да бъдат с ГЕРБ.За трети път казвам, че такова нещо няма. Има нещо, което е още по-страшно за нашите симпатизанти и членове и това е хората, които цепят партията, защото може би си спомняте 2013 - 2014 г., когато г-н Първанов се изнесе, излезе от партията и стана АБВ- нашите членове и симпатизанти ни наказаха жестоко през 2014 г. на парламентарните избори точно заради разцеплението. Г-жа Нинова в момента цепи партията“, коментира Куюмджиев.\r\nНа въпрос кои поименно са възпрепятствали гласуването на вота на недоверие за ГЕРБ, Явор Куюмджиев заяви, че това са Апостол Димитров, Валери Жаблянов, Корнелия Нинова, Вяра Емилова, Деница Златева. Беновска попита дали това означава, че тези хора са про-ГЕРБ, а Куюмджиев отговори, че така излиза. \r\n„Румен Овчаров вътрешнопартийна опозиция ли е вече?“, попита Беновска, а Явор Куюмджиев  отговори, че така се подразбира посредством изказването му на пленума. „Според мен той направи едно много силно изказване, в което фокусът отиде върху това, че каза нещо лично към Корнелия. Той каза, че не е най-умната и че има и други умни. Силното в неговото изказване беше, че тибетска поговорка твърди, че най- лошото, което може да се случи в една група от хора е да се появи незаинтересованост, грозна амбиция и омраза“, заяви още той и допълни, че: „Румен Овчаров също така каза, че единственото, което може би е най-важното, което опровергава тезата, че са се срещали да се колаборират , защото той изрично подчерта, че основният документ или основната тема на някакъв конгрес, които независимо кога ще бъде е - как БСП може да свали ГЕРБ от власт, след което каза нещо много силно- че ние най-накрая трябва да спрем да бъдем колаборационисти, а ръководството все пак определя политиката на партията, а не ние, които нямаме никакво влияние върху техните решения. В крайна сметка той каза, че БСП трябва да стане истинската лява, защитна, социална партия. Дали не е дошло времето ние като такава партия да станем и гръмко да кажем, че примерно в здравеопазването пазар няма и не може да има. В културата пазар не може да има. В енергетиката, в естествените монополи пазар не може да има, защото въвеждането на тези неолиберални модели във всички системи доведе до едно единствени нещо - увеличаване на цените, влошаване на качеството на услугата и обедняване на хората. Това са важните теми, върху които БСП трябва да говори“. По повод внесеният в деловодството на НС законопроект на БСП за антикорупцията коментира, че не са гласувани на предишния Национален съвет на БСП- приета е идеята за този закон, но не и текстът. „Вчера имаше много тежка дискусия. С определен вид натиск се прокараха решенията, които според мен не са правилни“.\r\n„Като се промъкна този антиорупционен закон по терлици в НС, без санкцията на НС, кой ще бъдат пък, свързвам ги неслучайно и вие ще развиете темата, кои ще бъдат докладчиците на вашия конгрес? Сергей Станишев - бивш министър-председател, Драгомир Стойнев, икономически съветника на Сергей Станишев, Корнелия Нинова - зам.-министър на Овчаров. Те ще докладват на вашия конгрес. Те ли са символа на аникорупцията, на чистотата, на онова, което Корнелия Нинова проповядва и вие се решавате БСП да проповядвате?“, попита Бенвоска, а Куюмджиев заяви, че за него е интересно каква е борбата с антикорупцията в партията, след като това не е тема на конгреса на БСП. Той сподели още, че темите на Конгреса ще засягат Бюджет 2018г. и европредседателството. „Сега започваме да питаме кой ще направи бюджета. Ако устава се спазва, а аз вече започвам да се съмнявам, че и това се прави, те трябва да свикат отново пленум следващата събота, защото Националния съвет внася документите за конгреса на Конгреса, а той трябва да ги одобри, така че теоретично събота трябва да има още един пленум. Имаме една седмица да направим бюджета. Трябва да се представи или бюджет алтернативен на Национален съвет, който да го обсъди, да го одобри, за да може да влезе на Конгреса.“ \r\n„Каква е всъщност опозицията? Тя наистина ли е толкова чистокръвна, и толкова безкористна, и толкова неопетнена, че да има право обратно да критикува петнената ГЕРБ, нечистокръвната, користната?“, попита Беновска, а Куюмджиев заяви, че в политиката няма неопетнени хора.\r\n„Моето лично мнение, което споделих не веднъж, е че още тогава разбрах, че във всеки момент, в който се вадят неправилни схеми, срещу нас ще бъдат извадени също, защото наистина няма, говоря срещу нас, като БСП, защото навсякъде има хора някой на някого роднина. Още  Иван Костов беше казал, че в тази държава всички сме братовчеди\", добави още той.\r\n„Всеки е укорим. Този въпрос е интересен и аз много съм си мислил върху него. Оказа се, че г-жа Нинова не е екипен играч. БСП е партия, която се крепи върху екипи, тя не е създадена от един човек. Водачите на БСП през всичките 126 години са се съобразявали с тенденциите в партията, с лидерите в партията“, отговори Куюмджиев на въпрос дали Корнелия Нинова е чак толкова укорима в стремежа си да промени БСП.\r\n„По-лоша ли е Корнелия Нинова като водач от Първанов и Сергей Станишев?“, попита Беновска. „Ако говорим за процеси пак казвам, че аз не съм бил член на НС по времето на Георги Първанов, но аз лично съм бил член на НС при трима председатели- Сергей Станишев, Михаил Миков и Корнелия Нинова. От тези трима мога да направя сравнения как вървят процесите в партията - като хора не искам да ги коментирам. Винаги е имало вътрешнопартийна опозиция, винаги е имало дискусия в НС на БСП, винаги е имало разправии, особено когато дойде време за редене на листи или за редене на позиции. Последните 4 пленума, в които се прави брутален натиск,в които не се чува вътрешното мнение, в които се работи на инат - такова нещо никога не е имало“, коментира Куюмджиев.\r\n„Два отговора има този въпрос. Първият е: вчерашните гласувания, които минаваха с един-два гласа. 63-ма човека от 183-ма човека членове на НС на БСП свикаха Конгреса. Хора, които са много по-опитни от мен казаха, че най-страшното в БСП е когато партията млъкне, защото тогава спираш да разбираш какво иска тя от теб“, отговори Куюмджиев на въпрос дали има опозиция вътре в БСП.\r\n„Имате  ли възможност да вкарате в дневния ред на конгреса обсъждането на председателския пост?“, попита Беновска, а Куюмджиев заяви, че това не може да се случи, но може да бъде вкарано в устава и именно заради това са били и предложени промени в устава от Ваня Добрева. „Какви промени е имала предвид, нямам представа, но също беше заметено под килима, с аргумент, че трябват минимум три месеца по-рано да се заявят тези промени, защото така пише в устава“, заяви Явор Куюмджиев. „Ако евентуално вкарате в устава, след като изтече 3-месечен срок за възможност за промени в устава, трябва да се свиква някакъв следващ конгрес, за да се обсъжда председателския пост?“, попита водещата, а Куюмджиев отговори положително и добави: „В крайна сметка това решение не е нито мое, нито на когото и да било. Това е решение което трябва да се вземе от цялата партия, но процесите, които вървят в партията наистина са много тъжни. Въвеждат се сталинистки методи. Хората около нея казват, дори са го казвали на някои събрания - ако не сте с нас тръгвайте си. Който не е с нас е против нас“.\r\n„Какво конкретно можете да направите, за да се противопоставите наистина, след като имате аргументи и укори срещу ръководството на тази партия, за да се смени този стил?“, попита Беновска. Явор Куюмджиев сподели, че могат да направят всичко, което позволява устава, като промяната му ще бъде поискана още на този конгрес\r\nЯвор Куюмджиев заяви, че сега очаква върху него да се изсипе лавина от неприятности заради истините, които е казал в предаването. И на въпрос „Защо?“ той отговори: „Защото тези хора действат по сталинистки, който е против тях, трябва да бъде унищожен“.\r\nКуюмджиев получи и книга с интервю на Ахмед Доган от 1992 г.\r\nБеновска приключи разговора с Явор Куюмджиев, член на НС на БСП, и му благодари за участието в „Беновска пита” по „Канал 3” и „Радио К2” на 15 октомври 2017 г.", "date": "2017.10.16", "title": "Явор Куюмджиев: Ръководството на БСП действа по „сталинистки“, от НС се иска да „слушка“ и да подпечатва решения, взети отвън"}
{"url": "http://www.focus-news.net/news/2017/10/16/2447004/afp-broyat-na-zaginalite-pri-bombenata-ataka-v-mogadishu-dostigna-do-276-dushi-postradalite-sa-300.html", "text": "Броят на жертвите, загинали при бомбената атака в сомалиийската столица Могадишу през уикенда достигна до 276 души, а ранените са 300, предава AFP, като се позовава на данни от властите на африканската страна, разпространени в понеделник, 16 октомври.\r\n„Федералното правителство на Сомалия потвърждава, че 276 души са загинали при взрива… и 300 други са ранени, настанени са в различни болници в Могадишу“, се казва в пресрелийз от Министерството на информацията.Тереза Герова", "date": "2017.10.16", "title": "AFP: Броят на загиналите при бомбената атака в Могадишу достигна до 276 души, пострадалите са 300"}
{"url": "http://www.focus-news.net/news/2017/10/16/2447005/sofiya-vavedena-e-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въведена е временна организация на движението във връзка със заснемане на филм. Това съобщиха от пресцентъра на Столична община. Забранено е влизането на пътни превозни средства за максимум от 3 до 5 минути за заснемане на кадър от 7.00 до 19.00 часа днес по ул. „Позитано“, между бул. „Ген. Скобелев“ и ул. „Осогово“.", "date": "2017.10.16", "title": "София: Въведена е временна организация на движението във връзка със заснемане на филм"}
{"url": "http://www.focus-news.net/news/2017/10/16/2447006/predsedatelyat-na-pg-na-gerb-tsvetan-tsvetanov-shte-bade-na-rabotno-poseshtenie-v-zagreb.html", "text": "Председателят на ПГ на ГЕРБ и зам.-председател на партията Цветан Цветанов ще посети хърватската столица Загреб днес. Това съобщиха от пресцентъра на ПП ГЕРБ. Там той ще вземе участие в срещата на кампанийните мениджъри на ЕНП. В началото на форума встъпителни речи ще имат генералният секретар на ЕНП и член на Европейския парламент Антонио Лопес-Истуриз, зам.-председателят на ЕНП и кампаниен директор на партията Дара Мърфи, както и министър-председателят на Република Хърватска Андрей Пленкович.\r\nВ рамките на конференцията зам.-председателят на ГЕРБ Цветан Цветанов ще изнесе лекция на тема: “Анализ: Кампанията за президентските избори през 2016г. – подценяване на социалните медии”. По-късно своите презентации относно последните парламентарни избори в техните страни ще представят холандският „Християндемократически апел“ и малтийската „Народна партия“, а кандидат-президентската кампания във Франция ще бъде презентирана от представители на Републиканската партия в страната.", "date": "2017.10.16", "title": "Председателят на ПГ на ГЕРБ Цветан Цветанов ще бъде на работно посещение в Загреб"}
{"url": "http://www.focus-news.net/news/2017/10/16/2447007/smolyan-izlozhba-po-povod-105-godini-ot-osvobozhdavaneto-na-srednite-rodopi-ot-osmansko-robstvo-shte-bade-predstavena-v-regionalnata-biblioteka.html", "text": "В Регионалната библиотека в Смолян ще бъде представена изложба по повод 105 години от Освобождаването на Средните Родопи от Османско робство от 14.00 часа днес в Каталожния хол, съобщиха от библиотеката. Поводът е Празникът на Община Смолян на 21 октомври. Изложбата е озаглавена „Освобождението на Средните Родопи, отразено в литературата и изкуството”. В своята 105-годишнина от Освобождението на родопския край редица писатели, журналисти и краеведи са отразявали по различен начин историите и разказите на участници и очевидци в Балканската война и Освобождението на Родопите. Стотици са публикациите в местния и национален печат, книги, сборници и др., посветени на това значимо събитие. В стремежа да бъде показан и популяризиран богатият фонд на отдел „Краезнание”, в изложбата са представени библиотечни материали от най-старите местни издания до наши дни, отразяващи Освобождението в литературата и изкуството. Стихотворения, документални разкази, спомени на участници във войната, есета, са само част от материалите, които са изложени. Текстове на песни, фотографии, портрети за героичния подвиг на полковник Владимир Серафимов и неговия 21-ви Пехотен Средногорски полк, паметникът на връх Средногорец и др. са материалите от втория раздел на изложбата – отразени в изкуството.", "date": "2017.10.16", "title": "Смолян: Изложба по повод 105 години от Освобождаването на Средните Родопи от Османско робство ще бъде представена в Регионалната библиотека"}
{"url": "http://www.focus-news.net/news/2017/10/16/2447008/faz-hds-zapisa-nay-loshoto-si-predstavyane-na-izbori-v-dolna-saksoniya-ot-desetiletiya-nasam.html", "text": "Макар дълго време да водеше убедително в социологическите проучвания, Християндемократическият съюз (ХДС) не просто загуби изборите за регионален парламент в Долна Саксония, но и записа най-лошото си представяне в провинцията от 1959 г. насам, отбелязва националният ежедневник Die Frankfurter Allgemeine Zeitung.\r\nВ понеделник в Берлин партиите се събират, за да обсъдят резултатите от неделния вот за парламент в Хановер. В провинцията се допуска възможността за създаване на голяма коалиция между победилата Германска социалдемократическа партия (ГСДП) и ХДС. Възможно е съставянето на „светофарна“ коалиция между ГСДП, СвДП и „Зелени“, а също и „ямайски“ съюз между ХДС, СвДП и „Зелени“.Тереза Герова", "date": "2017.10.16", "title": "FAZ: ХДС записа най-лошото си представяне на избори в Долна Саксония от десетилетия насам"}
{"url": "http://www.focus-news.net/news/2017/10/16/2447009/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество. Във връзка с подмяна и монтаж на спирателни кранове и сградно водопроводно отклонение на ул. „Голо бърдо“, жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Капитан Тодор Ночев“ от бул. „Джеймс Баучър“ до бул. „Черни връх“, ул. „Капитан Тодор Ночев“ от ул. „Капитан Тодор Ночев“ до ул. „Люботрън“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Голо бърдо“.\r\nВъв връзка с подмяна на сградно водопроводно отклонение на ул. „Българска морава“, жк. „Зона Б-5“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на ул. „Българска морава“ от ул. „Св. св. Кирил и Методий“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ №119. \r\nВъв връзка с подмяна на сградно водопроводно отклонение на ул. „Попчево“, жк. „Гевгелийски“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на ул. „Попчево“ от ул. „Сехово“ до ул. „Иван Карасулски“, ул. „Гевгели“ от ул. „Попчево“ до ул. „Богданци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сехово“ ъгъла с ул. „Попчево“. \r\nВъв връзка с прекъсване на сградно водопроводно отклонение на ул. „Капитан Райчо Николов“, кв. „Васил Левски“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на ул. „Капитан Райчо Николов“ от ул. „Рилска обител“ до ул. „Бесарабия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Райчо Николов“ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.10.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/16/2447010/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-yakimovo.html", "text": "Народните представители от ГЕРБ – Монтана Дилян Димитров и Ирена Димова организират приемна за граждани в община Якимово от 10.00 до 12.00 часа. Това съобщиха от пресцентъра на ПП ГЕРБ. Приемната ще се проведе в Общината в с. Якимово на ул. \"Европа\" №8. Записвания се правят на тел: 096/ 300 066, 0884 800 104, 0884 800 049", "date": "2017.10.16", "title": "Монтана: Народните представители от ГЕРБ Дилян Димитров и Ирена Димова организират приемна за граждани в община Якимово"}
{"url": "http://www.focus-news.net/news/2017/10/16/2447011/v-stolichniya-kvartal-lozenets-be-osveten-noviya-hram-vazdvizhenie-na-svetiya-krast-gospoden.html", "text": "Негово светейшество патриарх Неофит дари на новия храм сребърно напрестолно разпятие с вградена в него частица от Светия Животворящ Кръст Господен, предаде репортер на Агенция \"Фокус\". В столичния квартал \"Лозенец\" вчера бе осветен новия храм \"Въздвижение на светия Кръст Господен\". Започнат преди много години от разколници с името \"Св. Мина\", сега той бе осветен и отворен за черкуване под новото име. Храмът се намира в столичния кв. \"Лозенец\" и е в непосредствена близост до бившия японски хотел.\r\nС благословението на Светейшия патриарх Неофит освещаването бе оглавено от Негово Високопреосвещенство Пловдивския митрополит Николай. С него съслужиха викарните му епископи – Техни преосвещенства Знеполски Арсений, Константийски Яков и Белоградчишки Поликарп. Митрополит Николай е бил викарен епископ на Софийския митрополит по времето, когато новостроящия се храм е върнат на каноничната Българска православна църква. \r\nСлед извършването на чина на освещаването тържествено бе посрещнат в храма Негово Светейшество Софийският митрополит и Български патриарх Неофит. Той оглави първата Божествена света Литургия в новопостроения и осветен хам в съслужение със събратята си от Светия Синод на Българската православна църква, епископи и др. представители на църковния клир.\r\nСлед св. Литургия бе отслужен молебен по случай 72-ия рожден ден на Предстоятеля на Българската православна църква – патриарх Неофит, за да се изпроси Божията благодатна помощ в патриаршеското му служение. От името на Светия Синод патриархът бе поздравен от Негово високопреосвещенство Варненския и Великопреславски митрополит Йоан. \r\nИмаше още поздравителни адреси от Софийска света митрополия, президентската институция, министър-председателят на Република България и много други. Кметът на София Йорданка Фандъкова лично присъства на богослужението. \r\nОт своя страна патриарх Неофит дари на новия храм сребърно напрестолно разпятие с вградена в него частица от Светия Животворящ Кръст Господен. \r\nХрамът бе изпълнен с народ. Ктитори, стотици миряни и граждани поздравиха Светейшият на патриарх с новия храм и неговия рожден ден, а той търпеливо и щедро раздаде своя първосветителски благослов на всеки от тях. \r\nОт Софийска света митрополия припомнят, че новопостроеният храм се намира в столичния кв. „Лозенец“, в местността Кръста, където през 1878 г. на Възнесение Господне, жителите на столицата издигат кръст в чест на Освобождението на България. Поради високото място, на което се намирал, и незастроената по онова време околност паметникът се е виждал отдалече. До преди дни каменния кръст, обявен за паметник на културата, се съхраняваше в близкия храм „Преображение Господне”. Сега, той е поставен върху постамент в непосредствена близост до мястото, където е бил издигнат през 1878 г. – до олтара на новопостроеният храм, посветен на Светия и Животворящ Кръст Господен. \r\nНикола ПЕТКОВ", "date": "2017.10.16", "title": "В столичния квартал \"Лозенец\" бе осветен новия храм \"Въздвижение на светия Кръст Господен\""}
{"url": "http://www.focus-news.net/news/2017/10/16/2447012/pregled-na-osnovnite-temi-v-starozagorskiya-pechat.html", "text": "„Оставиха в ареста собственик на заложна къща в Стара Загора” е водещо заглавие от страниците на вестник „Старозагорски новини“. Срещу 44-годишния Станко Желязков е повдигнато обвинение за подготвяно убийство в Милано. Постоянна мярка за неотклонение \"задържане под стража\" постанови при закрити врати по ЧНД No 2997/2017 г. състав на Районен съд - Стара Загора, след продължило 3 часа заседание в петък. Обвиняеми по делото са 44-годишен собственик на заложна къща в Стара Загора и изтърпяващ в момента ефективна присъда 29-годишен негов приятел. От прокуратурата настояват, че двамата са подготвяли убийството на 85-годишен италианец. То трябвало да бъде осъществено от живеещата с миланския милионер Франческо Пучини българка. Станко Желязков беше доведен с белезници в старозагорския Районен съд в петък следобед. За да пледират невинността му и оставяне на свобода, се явиха трима адвокати. Запознати с досъдебното производство коментират, че уговорките за убийството на чужденеца са били правени в началото на годината, но оперативните сигнали стигнали до нашите криминалисти преди малко повече от месец. Белезниците щракнали около китките на заралията на 10 октомври, установен е и посредникът - 29-годишният Господин Павлов, който в момента изтърпява ефективна присъда за наркоразпространение. Под сурдинка беше обяснено, че младият Павлов имал интимна връзка с 65-годишната Емилия Карлова, която от над 25 години живеела на Ботуша и от доста време - на семейни начала с италианеца. Само единият от фамилните имоти на милионера, огромна къща на центъра на Милано, бил оценен на повече от 1.5 млн евро. Преди да бъде въведен в залата, Желязков се разкрещя, че иска публичен процес, и че настоява да направи изявления пред медиите. Намиращите се в кулоарите на съда съпруга и дъщеря категорично отказаха какъвто и да е коментар. Срещу него и Павлов има повдигнато и още едно обвинение: за измама в особено големи размери през периода януари 2016-а до март т.г. В съдружие двамата старозагорци успели да сложат ръка на 110 000 лв. и 5 500 лв., но това им престъпление не било спрямо чужденец. От прокуратурата поискаха постоянно оставяне зад решетките с мотива, че досъдебното производство е в самото си начало, а бизнесменът може да се укрие или да окаже въздействие върху свидетелите. Името на Станко Желязков се появи в публичното пространство преди повече от 10 години, когато беше арестуван по обвинение в лихварство заедно със старозагорски адвокат и негови близки. Делото тогава отиде в Специализирания съд, впоследствие единият от обвиняемите по делото осъди прокуратурата и получи 20 000 лв. за нанесени му неимуществени вреди. Само преди 2 месеца, през нощта на 18 август неизвестни подпалиха барата на Желязков. Тогава огънят унищожи над 2 000 килими и пътеки, оставени там за изпиране. До момента няма задържан извършител. Справка в Търговския регистър показва, че старозагорецът е едноличен собственик на заложната къща \"Експрес 2017\", която е регистрирана преди няколко месеца с уставен капитал от 2 лв. На негово име се водят още три еднолични дружества с почти идентичен предмет на дейност. Постановената мярка за неотклонение може да бъде обжалвана пред състав на Окръжен съд - Стара Загора, заседанието е насрочено за 10:00 часа на 18 октомври. \r\n„Евродепутат от БСП \"осветли\" спасението на \"Марица-изток\" с единна национална позиция“ е друго заглавие от страниците на ежедневника. \"Надявам се, че със съществуващата възможност за дерогации ще запазим въглищните си централи за срока, за който са предназначени. Въпрос на национална позиция е да формулираме исканията си по отношение на централите в Маришкия басейн. Разбирам нашите топлоенергетици, които казват: \"За да се присъединим към ЕС, трябваше да затворим 3-ти и 4-ти блок на АЕЦ \"Козлодуй\". После започнахме да строим \"Белене\" - не можело да има българска централа с руски реактори. Стартирахме дейностите по \"Южен поток\", започна войната в Украйна - няма да има \"Южен поток\". Сега се появиха изисквания за големите горивни инсталации, според които 40% от българската енергетика трябва да я няма. Откъде по-точно ще произвеждаме ток?\" Въпросът е много прост\". Това заяви в Стара Загора евродепутатът от БСП Петър Курумбашев по време на среща с младежи, организирана от Младежкото обединение в БСП-Стара Загора през изминалия уикенд. \"Наша работа е да поставим ясно националния си интерес. Така, както поляците в момента ясно са декларирали, че 83% от енергетиката им е въглищна и няма начин да затворят тези централи и да направят този преход. Първо обаче трябва ти да знаеш какво искаш, за да можеш да го формулираш пред партньорите си от Европейския съюз и да се аргументираш пред тях. Да им кажеш: \"Вижте, това за нас е червена линия, зад която ние няма да преминаваме.\" Трябва да има консенсус между политиците от всички сили по отношение на начина, по който ще се развива енергетиката ни. Независимо от това кой е на власт. За съжаление, на нас ни е трудно да водим дори и тези разговори. Затова трябва да обвиняваме себе си, а не Европейския съюз\", допълни Курумбашев. \r\nПо темата изданието пише още: „Единната национална позиция за спасяването на комплекс \"Марица-изток\" и останалите български въглищни топлоцентрали беше скрепена в Стара Загора още по време на организираната от синдикатите и кмета Живко Тодоров среща на 7 юли т.г. във връзка с т.нар. Референтен документ на ЕК. На срещата тогава присъстваха премиерът Борисов, ресорните министри на МЕ и МОСВ, както и евродепутатът и лидер на ПЕС Сергей Станишев. Колегата му Петър Курумбашев го нямаше на срещата и вероятно затова е пропуснал обявеното национално обединение на леви и десни в името на българските въглищни централи. Вероятно евродепутат Курумбашев не е разбрал и за последната новина, че България ще участва в коалицията, ръководена от Полша, за обжалване на въпросния Референтен документ, чийто срок по данни на Еврокол изтича на 10 ноември. След като българските евродепутати проспаха години около готвените неизпълними екологични изисквания към въглищните централи, заложени във въпросния Референтен документ (б.р. в случая визираме Курумбашев, тъй като той последен се отзова в ЕП), енергетиците от \"Марица-изток\" искрено се надяват, че до 10 ноември избраниците ни в Брюксел, без значение партийната им принадлежност, овреме и вкупом ще съумеят да помогнат за спасяването на комплекс \"Марица-изток\", гарантиращ енергийната независимост на България.“ \r\n„Подлезът на жп гара Стара Загора - най-опасното място в областта“ е друго водещо заглавие от страниците на вестника. Старозагорската жп гара с вонящия и криещ засади подлез се превърна в опасно за пътниците място. Това е общото в сигналите на десетки граждани, които се обръщат с молба към медията държавната железопътна фирма да направи нещо, за да защити живота на пътниците. Гражданите дори предлагат да се открие подписка с цел най-после да се случи обещаният още от правителството на Орешарски ремонт. По темата изданието пише още: „Мизерия и крими посегателства - това е настоящата характеристика на старозагорския жп-подлез, който трябва да премине всеки, за да стигне до съответния коловоз. Навярно полицията не води статистика за нападнатите и ограбени там хора, но поне последният документиран случай в „Старозагорски новини“ е от вечерта на 27 август т.г., когато старозагорската Живка Дескова, съпровождаща възрастен мъж, е била нападната, малтретирана и ограбена от двама души в подлеза. Че нощно време подлезът се превръща в свърталище на крими контигента, може да види всеки, който си позволи лукса да ползва услугите на БДЖ . И не само това...Мирисът на урина се усеща още с влизането в чакалнята, където се намират и гишетата за продажба на билети. В подлеза обаче той е нетърпим, тъй като дългото и тъмно дори и през деня подземие се използва за... безплатна тоалетна. Висящите му от тавана арматури, изпочупени осветителни тела, зацапани от нечистотия и драсканици стени допълват декора на нехигиеничното и усойно жп-съоръжение. Другото място, което се използва за безплатна тоалетна, е затвореният подлез, който преди години осигуряваше безопасното преминаване на пътниците от Станционната градина към сградата на гарата. Сега обаче стълбището му е правърнато в нерегламентирано сметище, обрасло с буренак. Обещанията за ремонт датират още от 2014 г., когато министърът на транспорта от кабинета \"Орешарски\" Данаил Папазов съобщи в Стара Загора, че правителството е осигурило 4,5 млн. лева за ремонт и реконструкция на жп гарата, който трябваше да бъде завършен до средата на 2015 г. После пък същият министър обяви, че ремонът се отлага заради спрени европрограми и липса на средства в бюджета. Последваха нови надежди през 2016 г., но вече не се говореше за пари от републиканския бюджет, а за евросредства. В края на март 2017 г. служебният транспортен министър Христо Алексиев съобщи в Стара Загора, че за цялостно модернизиране на гарата са предвидени около 7 мн. лв. по ОП \"Транспорт и транспортна инфраструктура\". Очаквало се процедурата по избор на изпълнител да стартира през юни, а ремонтните дейности да приключат през 2019-2020 година. Малко по-късно сумата набъбна на 13 млн. лв., а ръководител на звеното за управление на проекти в НКЖИ Ивайло Дженев даде поредната надежда, че ремонтът на жп гара Стара Загора ще се случи. От една седмица на гарата работят екипи на НКЖИ, в които са включени архитекти и специалисти по отоплителни и вентилационни инсталации, съобщи преди дни за медията ни  Димитър Димитров от Регионалния транспортен синдикат на КТ \"Подкрепа\" в Стара Загора. \"Те правят замервания, обследват сградата енергийно, правят репери, за да учточнят сумата, която да бъде заложена за ремонт\", добави Димитър Димитров. По думите му, новото строителство трябва да започне през април 2018 г. \"Но дали това ще стане, е въпрос на време\", изрази неувереност синдикалният активист. А докато това стане, старозагорци, ползващи железопътния трапспорт, настояват подлезът, водещ към коловозите, да се хигиенизира, да бъдат обезопасени провисналите заплашително от тавана железни пръти, да бъдат сменени счупените осветителни тела. И да се поставят камери за наблюдение - като профилактична мярка срещу криминалните набези.“", "date": "2017.10.16", "title": "Преглед на основните теми в старозагорския печат"}
{"url": "http://www.focus-news.net/news/2017/10/16/2447013/muzeyat-na-aviatsiyata-organizira-den-na-otvorenite-vrati-vav-vrazka-s-praznika-na-aviatsiyata-i-voennovazdushnite-sili.html", "text": "Музеят на авиацията ще отбележи Празника на авиацията и Военновъздушните сили с Ден на отворените врати. Това съобщиха от пресцентъра на Национален военноисторически музей. Днес Музеят на авиацията в Крумово (филиал на Националния военноисторически музей) ще работи с вход свободен по случай Празника на авиацията и Военновъздушните сили на Република България. \r\nНаред с постоянната външна и вътрешна експозиция, през целия ден любознателните посетители ще имат достъп до кабината на самолет МиГ-21 бис, а в салона на пътническия самолет Ан-24 ще се насладят на филм за историята на българската авиация. Малките гости на музея ще могат да вземат участие в играта „Летец-откривател“, в която ще откриват и свързват определени детайли с експонати от външната експозиция. \r\nВ 11.00 часа ще бъдат положени венци и цветя пред паметника на загиналите пилоти.", "date": "2017.10.16", "title": "Музеят на авиацията организира Ден на отворените врати във връзка с празника на авиацията и Военновъздушните сили"}
{"url": "http://www.focus-news.net/news/2017/10/16/2447014/sofiya-vavezhda-se-vremenna-organizatsiya-na-dvizhenieto-vav-vrazka-s-pozitsioniraneto-na-mobilna-laboratoriya.html", "text": "Въвежда се временна организация на движението във връзка с позиционирането на мобилна лаборатория, съобщиха от пресцентъра на Столична община. Забраняват се престоят и паркирането на пътни превозни средства, с изключение на мобилната лаборатория и извън местата в режим на платено паркиране „служебен абонамент”, както следва: \r\n- От 08.00 до 18.00 часа днес, от 08.00 до 18.00 часа на 17 октомври и от 08.00 до 18.00 часа на 18 октомври на бул. „Витоша” в частта до пилоните на Национален дворец на културата – 2 паркоместа.\r\n- От 08.00 до 18.00 часа на 19 октомври и от 08.00 до 18.00 часа на 20 октомври на ул. „Свето Преображение” №20 – 3 паркоместа.\r\n- От 08.00 до 18.00 часа на 21 октомври и от 08.00 до 18.00 часа на 23 октомври на бул. „Панчо Владигеров” №20, при ресторант-градина „Бъфало” - 2 паркоместа.\r\n- От 08.00 до 18.00 часа на 24 октомври на ул. „Тирана”, в частта да пазара– 3 паркоместа.", "date": "2017.10.16", "title": "София: Въвежда се временна организация на движението във връзка с позиционирането на мобилна лаборатория"}
{"url": "http://www.focus-news.net/news/2017/10/16/2447015/ekathimerini-nikos-anastasiades-shte-se-kandidatira-za-vtori-prezidentski-mandat.html", "text": "Президентът на Република Кипър Никос Анастасиадес обяви плановете си да се кандидатира за втори мандат на изборите, насрочени за януари 2018 г., пише гръцкото електронно издание Ekathimerini.\r\nАнастасиадес, 71-годишен консерватор, е широко признат заради усилията му за обединените на разделения остров. В предизборната си кампания настоящият президент ще заложи на обещанието да ускори хода на преговорите за обединение, които се сринаха в средата на текущата година. \r\n„Неспособността да се достигне до решение не е в интерес  нито на кипърските гърци, нито на кипърските турци, а естествено и на Турция. Искам да вярвам, че Турция ще види ползите от решението\", заяви Анастасиадес пред поддръжници в Никозия. \r\nРазговорите за мир се сринаха през юли, след като страните не успяха да постигнат съгласие относно статута на турските сили на острова, както и правата за намеса на Турция в Кипър, произтичащи от договора за независимост от 1960 г.\r\nАнастасиадес е изправен пред критики у дома, заради прекалено много отстъпки в разговорите или тактически грешки, които възпрепятстваха перспективите за сключване на сделка.Тереза Герова", "date": "2017.10.16", "title": "Ekathimerini: Никос Анастасиадес ще се кандидатира за втори президентски мандат"}
{"url": "http://www.focus-news.net/news/2017/10/16/2447016/haskovo-na-xii-godishna-sreshta-na-mestnite-vlasti-obshtina-dimitrovgrad-shte-poluchi-etiket-za-inovatsii-i-dobro-upravlenie-na-mestno-nivo-na-saveta-na-evropa.html", "text": "Днес на XII Годишна среща на местните власти, организирана от Националното сдружение на общините в Република България, предстои официалната церемония по връчване на Етикета за иновации и добро управление на местно ниво, съобщиха от пресцентъра на Община Димитровград. За четвърти път на Община Димитровград е присъден Етикет за иновации и добро управление на местно ниво. Етикетът е признание за успешно прилагане на принципите на добро демократично управление, качество на предоставяните публични услуги и добри практики при изпълнението на публичните политики. Въз основа на проучени политики в общините и анкетно проучване сред нейните граждани от независими експерти се определя степента на прилагане на принципите на добро управление: Честно провеждане на избори, Представителност и гражданско участие; отзивчивост; Ефикасност и ефективност; Откритост и прозрачност; Върховенство на закона; Етично поведение; Компетентност и капацитет; Иновации и отвореност за промени; Устойчивост и дългосрочна ориентация; Стабилно финансово управление; Човешки права, културно разнообразие и социално единство; Отчетност. Признанието, което Община Димитровград получава е и израз на доброто взаимодействие между местната законодателна и изпълнителна власт.", "date": "2017.10.16", "title": "Хасково: На XII Годишна среща на местните власти Община Димитровград ще получи Етикет за иновации и добро управление на местно ниво на Съвета на Европа"}
{"url": "http://www.focus-news.net/news/2017/10/16/2447017/vratsa-narodniyat-predstavitel-krasen-krastev-shte-provede-priemen-den-v-sofronievo.html", "text": "Народният представител от ГЕРБ - Враца Красен Кръстев ще проведе изнесен приемен ден в с. Софрониево, община Мизия, съобщиха от пресцентъра на ПП ГЕРБ. Срещата с жителите на населеното място ще се състои в сградата на кметството на ул. ,,Г.Димитров\" №6 от 10.00 часа.", "date": "2017.10.16", "title": "Враца: Народният представител Красен Кръстев ще проведе приемен ден в Софрониево"}
{"url": "http://www.focus-news.net/news/2017/10/16/2447018/sofiya-vavedena-e-vremenna-organizatsiya-na-dvizhenieto-vav-vrazka-s-futbolna-sreshta-na-natsionalen-stadion-vasil-levski.html", "text": "Въведена е временна организация на движението във връзка с футболна среща на Национален стадион „Васил Левски“. Това съобщиха от пресцентъра на Столична община. Забраняват се престоят и паркирането на пътни превозни средства както следва :\r\n- От 00.00 часа до приключване на футболната среща днес при сектор „Г“ на Националния стадион „Васил Левски“; \r\n- От 12.00 часа до 19.00 часа днес на моста на Национален стадион „Васил Левски“ – 20 паркоместа.\r\nОт 16.30 часа до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки с изключение на автобусите на масовия градски транспорт по:\r\n- ул. „Ген Гурко“ между бул. „Васил Левски“ и бул. Евлоги и Христо Георгиеви“; \r\n- бул. „Евлоги и Христо Георгиеви“ между пл. „Орлов мост“ и бул. „Черни връх“;\r\n- бул. „Драган Цанков“ между бул. „Евлоги и Христо Георгиеви“ и бул. Пейо К. Яворов“.", "date": "2017.10.16", "title": "София: Въведена е временна организация на движението във връзка с футболна среща на Национален стадион „Васил Левски“"}
{"url": "http://www.focus-news.net/news/2017/10/16/2447019/burgas-v-grada-shte-bade-predstavena-izlozhbata-kod-sinyo.html", "text": "За първи път в града ще гостува Представителна изложба на преподавателите от Факултет по изобразително изкуство – Велико Търново. Това съобщиха от пресцентъра на Община Бургас. Тя се нарича „Код синьо“ и ще бъде открита днес от 18.00 часа в галерията на Дружеството на бургаските художници. Изложбата ще бъде представена от декана на Факултета по изобразително изкуство доц. Борис Желев, заместника му доц. д-р Владимир Аврамов и ръководителя на катедра „Живопис“ доц. Йордан Йорданов. Представяйки академичния състав на Факултета по изобразително изкуство, тя е своеобразен фундамент за ,,израстване“ на неговите наследници. Многообразната стилова артикулация и артистичен заряд на преподавателската колегия са конструкция, около която се оформя творческият характер на бъдещите професионални художници.\r\nЦелта на събитието е да се представи творческите търсения на почти 30 автори със собствена идентичност пред бургаската общественост, като комуникативна възможност за популяризиране на Висшето заведение по изкуствата. Голяма част от изложените творци са актуални визуални артисти, очертаващи в определена степен пространството на съвременното българско изобразително изкуство.\r\nОсвен репрезентативна, изложбата до голяма степен е и ретроспективна, тъй като проследява развитието на авторите в по-продължителен период. В обединяващото ,,синьо“ пространство ,,свободно съжителстват“ експерименти в областите на живописта, монументалните изкуства, графиката, витража, графичния дизайн, скулптурата, както и съвременни синтетични форми. Чрез тях жанровете колаборират на различни онтологични и идиоматични нива – стъкло и метал, обемно стъкло, тактилни медиуми.\r\nСъприкосновението с пластичните търсения на утвърдените автори ще мотивира младите художници, но ще е и уникално естетическо преживяване за всеки, който посети изложбата.", "date": "2017.10.16", "title": "Бургас: В града ще бъде представена изложбата „Код синьо“"}
{"url": "http://www.focus-news.net/news/2017/10/16/2447020/mvr-22-ma-dushi-sa-raneni-pri-katastrofi-prez-izminaloto-denonoshtie.html", "text": "22-ма души са ранени при катастрофи през изминалото денонощие. Това съобщиха от пресцентъра на МВР. Общо в страната са станали 14 произшествия. Петима от пострадалите са с опасност за живота. В София са регистрирани 100 леки и 3 тежки пътни инцидента, като при тях трима души са пострадали.", "date": "2017.10.16", "title": "МВР: 22-ма души са ранени при катастрофи през изминалото денонощие"}
{"url": "http://www.focus-news.net/news/2017/10/16/2447021/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил”. В днешното издание на предаването ще разговаряме със зам.-кмета на Община Кюстендил Радмила Рангелова, която ще даде информация за подготовката на социалните институции за есенно-зимния сезон. Тема на разговора ще бъде и предстоящото изграждане на два центъра за уязвими групи – Център за временно настаняване на хора, изпаднали в нужда и Център за работа с деца от улицата. Отговорникът на общинския приют за безпризорни кучета Петър Велков ще обобщи работата на приюта от началото на годината, с акцент подаването на неоснователни жалби и сигнали и по-големият брой осиновявания на кучета. На 19 октомври светата Православна църква почита паметта на всебългарския небесен покровител – преподобни Йоан Рилски Чудотворец. Свети Иван Рилски е български духовник, най-известният български светец и отшелник, покровител на българския народ, патрон и основател на най-големия ставропигиален манастир в България – Рилския, патрон на българските будители. По този повод ще ви разкажем за пещерата край село Гърбино, където светецът е прекарал няколко години от живота си, преди да отиде в Рила планина. Наш събеседник ще бъде историкът от Регионален исторически музей – Кюстендил Явор Митов. Темата в предаването ще продължим и с изследователя Венета Милушева, която ще разкаже за култа към Свети Иван Рилски в Югозападна България и местата свързани с него. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка със студиото е 078/ 55 18 50. Водещ на предаването е Венцеслав Илчев.", "date": "2017.10.16", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/10/16/2447022/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ – Стара Загора ще проведат приемни дни за граждани в Стара Загора и Казанлък. Това съобщиха от пресцентъра на партията. \r\nСтара Загора:\r\n- От 09.00 до 11.00 часа съвместна приемна ще проведат Борис Кърчев и Радостин Танев. Записвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nКазанлък:\r\n- От 12.00 до 14.00 часа съвместна приемна организират Борис Кърчев и Радостин Танев. Записвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nОпан", "date": "2017.10.16", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2017/10/16/2447023/gen-konstantin-popov-balgarskite-voennovazdushni-sili-pokazvat-izklyuchitelni-kachestva-nezavisimo-ot-ogranichenite-resursi-s-koito-rabotyat.html", "text": "Българските военновъздушни сили показват изключителни качества, независимо от ограничените ресурси, с които работят. Това заяви в сутрешния блок на Радио \"Фокус\" ген. Константин Попов, началник на отбраната в периода 2016 - 2017 г. и настоящ председател на Комисията по отбрана в 44-то Народно събрание, по повод празника на авиацията и военно-въздушните сили (ВВС). „Българската авиация е преживяла какво ли не – огромни спадове след Ньойския договор, възходи през 30-те години и един качествен скок с въвеждането на реактивната авиация - сериозна авиация, през 70-те и 80-те години, и една криза от 90-те години до днес, която се превръща в хронично заболяване, което дай боже да се излекува. Независимо от безкрайно ограничените ресурси, аз смятам, че българските ВВС и хората, посветили живота си на военно-въздушните сили, работят изключително силно и по никакъв начин не трябва да имат чувство за малоценност. Напротив – те са се доказали в много учения и според мен струват много повече от всички онези, които са безкрайно добре осигурени, защото с изключително малкото ресурси, които имат, тези хора наистина правят чудеса от храброст и показват изключително сериозни качества и умения“, коментира  ген. Константин Попов. \r\nТой посочи също, че още от миналата година са били осигурени над 70 млн. лева за поддръжката на МИГ-29. По думите му в Бюджет 2018 са предвидени финансови средства, но травмите, нанасяни в продължение на десетилетия, според него, не могат да се възстановят за една година.", "date": "2017.10.16", "title": "Ген. Константин Попов: Българските военновъздушни сили показват изключителни качества, независимо от ограничените ресурси, с които работят"}
{"url": "http://www.focus-news.net/news/2017/10/16/2447024/vidin-opashka-ot-tezhkotovarni-avtomobili-s-dalzhina-ot-15-km-se-e-obrazuvala-na-granichen-punkt-dunav-most-2.html", "text": "Опашка от тежкотоварни автомобили с дължина от 1.5 км се е образувала на граничен пункт „Дунав мост 2“. Това каза за Радио „Фокус“ – Видин дежурният служител на моста. Той посочи, че опашката от тежкотоварни автомобили се е образувала на изход от страната. На влизане в страната няма чакащи автомобили. На останалите два гранични пункта в областта със Сърбия – „Връшка чука“ и „Брегово“ трафикът е с нормална интензивност, спокойно се преминава и от двете страни на границата.\r\nАнна ЛОЗАНОВА", "date": "2017.10.16", "title": "Видин: Опашка от тежкотоварни автомобили с дължина от 1.5 км се е образувала на граничен пункт „Дунав мост 2“"}
{"url": "http://www.focus-news.net/news/2017/10/16/2447025/sbornikat-yovkovite-arhivi-razkazvat-shte-bade-predstaven-v-stolichna-biblioteka.html", "text": "Днес от 17.00 часа в Столична библиотека ще бъде представен сборникът „Йовковите архиви разказват\". Това съобщиха от пресцентъра на Столична община. Документи и спомени“ и ще бъде открита документалната изложба „Йордан Йовков в снимки и документи от държавните архиви“. Сборникът и изложбата са резултат от общ проект на Държавна агенция „Архиви“ и Регионален исторически музей – Добрич (Дом-паметник „Йордан Йовков“), реализиран в периода 2015 – 2017 г. и посветен на 135 години от рождението и 80 години от смъртта на Йордан Йовков. \r\nСборникът включва архивни документи от фонд „Йордан Йовков“ на Дом-паметник „Йордан Йовков“ в Добрич, както и от семеен фонд „Йордан и Деспина Йовкови“ (ф. 2128К) в Централен държавен архив – София. За първи път се публикуват и неизвестни документи, писма и спомени за Йордан Йовков. В сборника новото и вече известното влизат в интересен диалог и очертават любопитен контекст. Така образът на белетриста получава допълнителни щрихи, без да променя основната си визия. Изданието е финансирано от Община град Добрич. Сборникът ще бъде представен от проф. дфн Светлозар Игов. \r\nИзложбата „Йордан Йовков в снимки и документи в държавните архиви“, от ДАА и РИМ – Добрич се състои от 15 табла, които представят една част от постъпилите в Централен държавен архив и намиращите се в други български архиви материали за Йордан Йовков. Тя разказва както за живота на писателя, така и за рецепцията на неговите произведения, за почитта към творческото му дело, за безсмъртието на словото му. Изложбата ще бъде показана за първи път за гражданите и гостите на град София. \r\nСъбитията ще се състоят в Мраморно фоайе, I етаж и зала „София“ на Столична библиотека. Входът е свободен.", "date": "2017.10.16", "title": "Сборникът „Йовковите архиви разказват\" ще бъде представен в Столична библиотека"}
{"url": "http://www.focus-news.net/news/2017/10/16/2447026/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Температурите са много добри за сезона – над нулата. По най-високите части на планините времето е ветровито. Това съобщиха за Агенция „Фокус“ от Планинската спасителна служба (ПСС) към БЧК. Съоръженията никъде не работят. \r\nПрез изминалото денонощие е имало само една акция по оказване на помощ на парапланерист в района на Сопот, кацнал върху дърво. \r\nОт ПСС препоръчват туристите да излизат с подходяща екипировка, да не закъсняват и замръкват планините.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2017.10.16", "title": "ПСС: Отлични са условията за туризъм в планините"}
{"url": "http://www.focus-news.net/news/2017/10/16/2447027/veliko-tarnovo-narodniyat-predstavitel-ot-gerb-stanislava-stoyanova-organizira-priemen-den-v-strazhitsa.html", "text": "Народният представител от ГЕРБ Станислава Стоянова организира приемен ден в Стражица. Това съобщиха от пресцентъра на ПП ГЕРБ. Депутатът ще бъде в Стражица. Срещите с граждани ще се провеждат в офиса на ГЕРБ в града на ул. „Михаил Друмев“ №5. Приемното време е от 14.00 до 16.00 часа. Предварителни записвания могат да се направят на тел. 0886 72 76 76.\r\nЗаедно с народния представител Станислава Стоянова в приемния ден участие ще вземе и зам. областният управител инж. Детелина Борисова.", "date": "2017.10.16", "title": "Велико Търново: Народният представител от ГЕРБ Станислава Стоянова организира приемен ден в Стражица"}
{"url": "http://www.focus-news.net/news/2017/10/16/2447028/smolyan-16-godishen-mladezh-ot-madan-e-otkrit-v-bezpomoshtno-sastoyanie-sled-upotreba-na-alkohol.html", "text": "16-годишен младеж от Мадан е открит в безпомощно състояние, след употреба на алкохол, около 23.35 ч. на 13 октомври, на ул. \"Обединение\", в близост до сградата на общински съвет – Мадан. Това съобщиха от ОДМВР - Смолян. Инспектор от детска педагогическа стая извършва проверка по случая.", "date": "2017.10.16", "title": "Смолян: 16-годишен младеж от Мадан е открит в безпомощно състояние, след употреба на алкохол"}
{"url": "http://www.focus-news.net/news/2017/10/16/2447029/balgarskata-tsarkovna-obshtina-sveta-petka-v-grad-manhaym-federalna-republika-germaniya-veche-ima-svoy-redoven-sveshtenik.html", "text": "Българската църковна община \"Света Петка\" в град Манхайм, Федерална република Германия, вече има свой редовен свещеник, предаде репортер на Агенция \"Фокус\". Свещеникът е бил ръкоположен от Негово високопреосвещенство  Западно и Среноевропейският митрополит Антоний по време на  празничната св. Литургия за храмовия празник на  българската църковна община „Св. Петка“ в немския град Манхайм. Това е отец Васил Бечевски, който ще бъде назначен за енорийски свещеник в тази църковна община. Дякон Васил Бечевски живее от дълги години в гр. Манхайм и е активен член на енорията. На 14 октомври, Петковден, Западно- и Среноевропейският митрополит Антоний ще оглави празничната св. Литургия за храмовия празник на  българската църковна община „Св. Петка“ в немския град Манхайм. По време на богослужението той ще ръкоположи за свещеник дякон Васил Бечевски, който ще бъде назначен за енорийски свещеник в тази църковна община. Дякон Васил Бечевски живее от дълги години в гр. Манхайм и е активен член на енорията.\r\nПрез последните години богослуженията там е извършвал протоиерей Милчо Маринов от БПЦО „Свети цар Борис Покръстител“ от град Франкфурт.\r\nЦърковната община в Манхайм има вече свой постоянен свещеник и в нея ще се извършват редовни богослужения. \r\nНикола ПЕТКОВ", "date": "2017.10.16", "title": "Българската църковна община \"Света Петка\" в град Манхайм, Федерална република Германия, вече има свой редовен свещеник"}
{"url": "http://www.focus-news.net/news/2017/10/16/2447030/pregled-na-o.html", "text": "„Авджиите на Добрич се събраха на ловен събор“, съобщава челото на вестник „Нова добруджанска трибуна“. Традиционният 13-ти ловен събрал на Ловно-рибарско сдружение – Добрич е събрал всички 33 дружинки в местността „Кобаклъка“. Гост на събитието е бил новият председател на Националния съюз инж. Васил Василев. Съборът е бил открит с изпълнения на танцьори от ансамбъл „Добруджа“. \r\n„Представят сборник и изложба за Йовков в столична библиотека“, информира изданието. Събитието е днес от 17,00 часа. Сборникът и изложбата са резултат от общ проект на Държавна агенция „Архиви“ и Регионалния исторически музей в Добрич. Този проект е посветен на 135 години от рождението на писателя и 80 години от смъртта му. В сборника са включени архивни документи. \r\n„Образователен център по природни науки и математика отвори врати в СУ „Св. Климент Охридски“, пише всекидневникът. Центърът се помещава на четвъртия етаж, първият и единствен е в областта. В края на миналата седмица е бил тържествено открит от кмета на Добрич Йордан Йорданов. В този център учениците ще могат да изучават математика и природни науки в изцяло нови и модерни кабинети. Някои от тях дават възможност да се работи групово или индивидуално. \r\n„Започна газификацията на нови улици в Генерал Тошево“, съобщава на първа страница другият регионален вестник - „Добруджанска трибуна“. Строителните дейности по разширяване на газификационната мрежа в добруджанския град са започнали на 13 октомври. Инвестицията е на стойност 65 000 лева. Парите са отпуснати на общинското дружество „Добруджански газ“ след решение на Общинския съвет. \r\nОт спортната страница – „Добруджа“ вкара 9 гола на гостите от Бяла“. Така футболният отбор на Добрич е изиграл най-резултатния си мач от началото на сезона в Североизточната трета лига. Мачът се е играл на стадион „Дружба“. \r\n„Нина Ставрева премина успешно първия етап на конкурса „Кмет на годината 2017“, съобщава изданието. Кметът на Община Каварна продължава участието си в надпреварата в две категории – „Туризъм, култура, фестивали и традиции“ и „Кмет на гражданите“. Вторият етап на онлайн надпреварата ще продължи до 25 октомври.", "date": "2017.10.16", "title": "Преглед на основните теми в добруджанския печат"}
{"url": "http://www.focus-news.net/news/2017/10/16/2447031/plovdiv-obrabotki-sreshtu-grizachi-shte-se-izvarshvat-v-rayon-tsentralen.html", "text": "Около 16 000 шахти на територията на Пловдив ще бъдат обработвани срещу гризачи от днес. Това съобщи за Радио „Фокус” - Пловдив дежурен в Общинско предприятие „Дезинфекционна станция”. Акцията е втора за 2017 година и ще продължи до 26 октомври. В шахтите на шестте административни района ще се зареди родентицид – препарат за борба срещу гризачи. Днес ще се работи в район „Централен”. От общинската дирекция „Екология и управление на отпадъците” призовават пловдивчани да съдействат за успешното провеждане на мероприятието, като не паркират своите автомобили върху дъждоприемните шахти в часовия диапазон 8.00 – 15.00 часа в дните за обработка.\r\nЦветана ТОНЧЕВА", "date": "2017.10.16", "title": "Пловдив: Обработки срещу гризачи ще се извършват в район „Централен”"}
{"url": "http://www.focus-news.net/news/2017/10/16/2447032/kyustendil-obshtinskiyat-dramatichen-teatar-v-dupnitsa-shte-predstavi-postanovkata-ama-che-semeystvo-po-povod-praznika-na-grada-19-oktomvri.html", "text": "Театърът в Дупница ще представи днес постановка по повод празника на града – 19 октомври. Това съобщиха за Радио „Фокус” – Кюстендил от Общински драматичен театър „Невена Коканова”. Пред жителите и гостите на Дупница ще бъде представена постановката „Ама че семейство” по Майкъл и Рей. Началото на представлението е от 19.00 часа днес в голямата зала на театъра, а входът е без заплащане. В комедийното представление участват Ивайло Калоянчев, Виктория Янева, Иван Иванов, Ивайло Захариев, Светослав Пеев, Ива Караманчева, Веселин Цанев, Георги Бояджиев, Василка Сумева и Валентин Калоянчев.\r\nВенцеслав ИЛЧЕВ", "date": "2017.10.16", "title": "Кюстендил: Общинският драматичен театър в Дупница ще представи постановката „Ама че семейство” по повод празника на града – 19 октомври"}
{"url": "http://www.focus-news.net/news/2017/10/16/2447033/pregled-na-osnovnite-temi-vav-velikotarnovskiya-pechat.html", "text": "„Черен петък 13-и в Горна Оряховица“ е заглавие от областния всекидневник „Янтра Днес”. Черен петък 13-и преживя Горна Оряховица. Два инцидента в петъчния ден разтърсиха жителите на града, а две семейства са почернени. 34-гoдишнa учитeлкa poди в пapка, удуши бeбeтo си и гo cкpи в бaгaжника нa семейния автомобил. Прокуратурата повдигна обвинение на Венелина Петкова за убийство на четвъртото ѝ момченце, грози я затвор до 3 години. „Заради Димитровден сесията се отлага с няколко часа“ е друго заглавие от ежедневника. Октомврийската сесия на Великотърновския общински съвет ще бъде с променен час заради програмата за отбелязване на Димитровден и 832-годишнината от въстанието на братята боляри Петър и Асен. Редовното заседание е планувано за 26 октомври, когато е честването на големия християнски празник. „18-годишен шофьор помете двама на тротоар в Горна Оряховица“ е заглавие от трета страница на ежедневника. “Екипи от Г. Оряховица обраха наградите на изложението за млади технически гении“ четем на страница четири в изданието. „Спортен празник с много игри, забавления и слънце събра малки и големи на Ксилифор“ пише на страница пет във всекидневника. На страница шест е поместено заглавието „20 % oт житeлитe нa oблacт В. Tъpнoвo ca c дoхoди пoд 266 лева“. “Етър-64“ би шуменки в здрав мач“ е заглавие от спортната страница на вестник „Янтра Днес“.\r\n„Зловеща драма. Учителка родила бебе в парк в Г. Оряховица, момченцето открито удушено в багажника на семейната кола” е заглавие от първа страница на другия областен ежедневник “Борба“. 34-годишна учителка родила здраво момченце в парк в Горна Оряховица, след което то било открито удушено в багажника на семейната кола. Венелина Петкова била открита с обилен кръвоизлив на пейка от минувачи в четвъртък около 18 часа, които извикали линейка. В болницата в Горна Оряховица се установило, че жената току-що е родила, била е в деветия месец и бебето е било доносено. После тя разказала, че сама отишла да ражда в парка, но при дърпането на плода без да иска го удушила. “Уникална футболна вечер, ранен гол лиши „виолетовите“ поне от точка“ е друга тема от ежедневника. Изключителна футболна вечер преживя Велико Търново. Близо 9000 души изпълниха трибуните на стадион „Ивайло“ и за първи път от много години централната трибуна не стигна, за да побере великотърновци, дошли да подкрепят „Етър“. Синя България също се отчете подобаващо, като южните сектори на стадиона бяха изпълнени с фенове на подгонилия титлата столичен гранд. “Стоматолог в старата столица единствен в областта предлага денонощни дентални услуги“, “180 курсанти положиха военна клетва в НВУ “Васил Левски“, “Старата печатница във В. Търново става колцентър“ и “18-годишен шофьор уби двама пешеходци на тротоар в Г. Оряховица“ са други заглавия от страниците на всекидневника. “БФС отличи кмета Даниел Панов с плакет за принос към развитието на футбола“, “Железничарите“ с нова загуба, Мариян Иванов бе вратар четвърт час“ и “Хандбалистките влязоха в успешна серия, четири победи за седмица“ са заглавията от спортната страница на изданието.", "date": "2017.10.16", "title": "Преглед на основните теми във великотърновския печат"}
{"url": "http://www.focus-news.net/news/2017/10/16/2447034/pazardzhik-okrazhniyat-sad-shte-zasedava-po-delo-za-izmama-v-obmenno-byuro.html", "text": "Окръжният съд в Пазарджик ще гледа дело за парична измама в обменно бюро, съобщиха за Радио „Фокус“ – Пазарджик от пресцентъра на съда. Делото е образувано по молба за възобновяване на производството. Постъпила е въззивна жалба против присъда на Районния съд, с която подсъдим мъж е признат за виновен в това, че на 6 март 2015 г. в Пазарджик, е заблудил жена, в качеството ѝ на служител в обменно бюро, че ѝ предоставя сумата от 4 500 евро за обмен в български лева, като в действителност ѝ предоставил 2 750 евро и с това е причинил имотна вреда в размер на 1750 евро, равняваща се на 3 395 лева по обменния курс на обменното бюро. Осъден е на 5 години лишаване от свобода при строг първоначален режим на изтърпяване на наказанието в затвор. Началото на съдебното заседание е в 14.00 часа, съдия-докладчик е Ивета Парпулова", "date": "2017.10.16", "title": "Пазарджик: Окръжният съд ще заседава по дело за измама в обменно бюро"}
{"url": "http://www.focus-news.net/news/2017/10/16/2447035/narodni-predstaviteli-ot-bsp-za-balgariya-initsiirat-sreshta-po-povod-loshoto-finansovo-sastoyanie-na-mbal-lovech.html", "text": "В сградата на МБАЛ-Ловеч ще се проведе среща на народните представители от „БСП за България” доц. Георги Йорданов, Илиян Тимчев, Валентина Найденова, Иван Ибришимов и проф. Радослав Гайдарски и доц. Златарски с управителя на болницата и лекари, от 15:00 ч. на 17 октомври 2017 г. Това съобщиха от пресцентъра на БСП. Поводът за срещата е лошото финансово състояние на лечебното заведение, което ще доведе до спиране на лечебната дейност.", "date": "2017.10.16", "title": "Народни представители от „БСП за България” инициират среща по повод лошото финансово състояние на МБАЛ-Ловеч"}
{"url": "http://www.focus-news.net/news/2017/10/16/2447036/sliven-kmetat-stefan-radev-vrachi-otlichieto-pocheten-grazhdanin-na-sliven-na-rektora-na-meditsinskiya-universitet-vav-varna-prof-d-r-krasimir-ivanov.html", "text": "Първите 37 абсолвенти по медицина получиха дипломите си за образователна степен „бакалавър”. Това съобища от пресцентъра на Община Сливен. Кметът Стефан Радев връчи отличието „Почетен гражданин на Сливен” на проф. д-р Красимир Иванов, ректор на Медицинския университет във Варна. Общинският съвет на Сливен със свое решение от 28 септември т.г. удостои с почетното звание проф. Иванов за изключителния му принос и заслуги за развитието на Сливенска община. Награждаването стана вчера на тържествена промоция за дипломиране на Випуск 2017 във филиала на МУ в нашия град. На церемонията в зала „Сливен” първите 37 абсолвенти получиха дипломи за придобитата от тях образователно – квалификационна степен “бакалавър”. „Вярвам, че обучението, което получихте при нас ще Ви осигури добра работа, достойно възнаграждение на високоспециализирания Ви труд на хуманната професия на медицинска сестра и акушерка, изтъкна в академичното си слово ректорът на Медицинския университет. На тържеството присъстваха цялото академично ръководство на МУ – Варна, народният представител Десислава Танева, председателят на Общинския съвет Димитър Митев, заместник-кметовете на Община Сливен по хуманитарните дейности и икономическо развитие Пепа Чиликова и Стоян Марков, заместник областният управител на Сливен Камен Костов, директорът на РЗИ д-р Петя Балулова, студенти и преподаватели от Варна и Сливен, родители и приятели. „Чувствам се задължен тук пред Вас, на днешния ден от името на общината да подчертая безспорната заслуга на проф. д-р Красимир Иванов за увеличаване на академичните структури в Сливен, за осигуряването в града ни на международно признат университет. Разкриването на негов филиал доведе до обогатяване на възможностите за придобиване на висше образование в града ни”, посочи в словото си при връчване на отличието Стефан Радев. Кметът Радев пожела на дипломантите бързо да се приобщят към медицинската общност и професията да им носи човешка и професионална радост и удовлетворение.\r\nАбсолвентите положиха клетва в чиято основа лежи обетът на Флорънс Найтингейл, английска медицинска сестра, поставила основите на професионалното сестринство  през 1860 година – да отдават себе си за благосъстоянието на онези, които са оставени на техните грижи.\r\nДиана Желязкова и Ивелина Панайотова получиха към дипломите си и грамота за отличник на випуска, парични и предметни награди от ректора, кмета и ръководството на филиала в Сливен. Силвия Стоянова беше наградена за активна студентска дейност през годините на обучение и високи заслуги в изграждането и развитието на съвременния облик на Студентския съвет в МУ – Варна.\r\nМузикален поздрав отправиха 11–годишната лауреатка на множество награди Моника Парушева и ансамбълът на Медицински университет – Варна, носител на награди от фолклорни фестивали.\r\nПо-късно беше открита нова спортна площадка до сградата на филиала в Сливен. Игрището е изградено по проект „Здраве чрез спорт и зелена среда”. Проектът е разработен от община Сливен, финансиран от национална кампания на Министерството на околната среда и водите и Предприятието за управление на дейностите по опазване на околната среда на тема: „Обичам природата – и аз участвам”. Лентата прерязаха Стефан Радев и проф. д-р Красимир Иванов. Двамата посадиха в двора малък бряст – фиданка, поникнала от семенца на Стария бряст, символ на Сливен.\r\nПървият волейболен двубой на новото игрище беше между студенти от Медицинския и Техническия университети в Сливен.", "date": "2017.10.16", "title": "Сливен: Кметът Стефан Радев връчи отличието „Почетен гражданин на Сливен” на ректора на Медицинския университет във Варна проф. д-р Красимир Иванов"}
{"url": "http://www.focus-news.net/news/2017/10/16/2447037/pregled-na-osnovnite-temi-v-shumenskiya-pechat.html", "text": "„Вестникът на шуменци празнува“ е водещото заглавие във вестник „Шуменска заря“. 85-ата годишнина на изданието ще бъде чествана през цялата седмица. Преди три години е открит първият брой на „Шуменска заря“ в архивите на Регионалния исторически музей. През есента на 1932 година печатното издание се ражда като „независим информационен вестник“, а задачата, която си поставя, е да бъде „светилник за озаряване на истините“. „В Смядово се проведе първата среща за българското председателство на Съвета на ЕС“, информира ежедневникът. В залата на народно читалище „Братство-1860” областният управител проф. Стефан Желев даде старт на инициативата, която е посветена на десетата годишнина от членството на България в ЕС и предстоящото председателство от страната ни на Съвета на ЕС. На срещата присъстваха кметът на община Смядово Иванка Петрова, председателят на общинския съвет Борислав Борисов и заместник областният управител Петко Шаренков. „Текстове в седем общински наредби протестира прокуратурата в Административния съд в Шумен“, пише всекидневникът. Прокурорите от Окръжната прокуратура в Шумен са открили текстове в общинските наредби на общините Каспичан, Смядово, Никола Козлево, Велики Преслав, Шумен и Хитрино, които противоречат на Закона за общинската собственост и Закона за местните данъци и такси. „Две жертви на пътя в почивните дни“, съобщава изданието. Мрачната статистика започна в събота сутринта, когато в 7.57 часа в дежурната част на ОДМВР-Шумен е получен сигнал за пътнотранспортно произшествия по пътя Шумен- Варна, близо до разклона за град Каспичан. 42-годишен мъж от Нови пазар е загинал на място. По-късно същия ден при нелепа пътна ситуация загина 69-годишна жена. „Любомир Христов прие посланик Армен Саргсян“ е акцент от стр. 3 в броя. В разговорите е поставен акцент върху развитието на традиционно добрите връзки в областта на културния обмен, образованието и спорта. „Известни учени даряват богатите си библиотеки на „Преславска книжовна школа” е тема от стр. 5. Проф. Пиринка Пенкова-Люейер, проф. д-р Уилям Робърт Федер, проф. д-р Мария Спасова и проф. д-р Веселин Панайотов споделиха с журналистите свои виждания, свързани с развитието и проблемите на съвременната славистика. Те бяха сред участниците на Международният симпозиум „Константин Преславски и неговата епоха”, проведен два дни във Велики Преслав и Шумен. „В Кюлевча откриха летния бирен сезон с фестивал“, пише вестникът. В рамките на есенното издание на традиционния вече Фестивал на домашната бира в село Кюлевча, което в събота събра безброй ценители на кехлибарения еликсир, за рекордно кратко време бе „пресушено“ цялото налично количество домашно приготвено пиво. За пореден път местните майстори-пивовари демонстрираха своето изкуство да правят светло и тъмно пиво, като използват ечемик или пшеница. Интервюто в броя е с Нида Ахмедов, кмет на община Каолиново.", "date": "2017.10.16", "title": "Преглед на основните теми в шуменския печат"}
{"url": "http://www.focus-news.net/news/2017/10/16/2447038/polk-sergey-belkinov-vvs-ochakvahme-tazi-godina-da-zapochnat-pregovorite-za-dostavkata-na-nov-boen-samolet-za-sazhalenie-ne-takova-razbirane-proyaviha-pravitelstvoto-i-44-oto-ns.html", "text": "Въпросът с обновяването на бойната техника и по-специално изтребителната авиация наистина е в застой. Това каза  полк. Сергей Белкинов, началник на щаба на ВВС в интервю за Агенция „Фокус“. „Ние очаквахме през тази година да започнат преговорите за доставката на нов тип боен самолет. За съжаление не такова разбиране проявиха правителството и в частност 44-ото НС, което върна изпълнението на проекта в един начален етап. Дали, кога и откъде ще бъде рестартиран проекта, е в прерогативите на Министерство на отбраната“, обясни пол. Белкинов. „Моят прочит на събитията е ,че беше проведена една перфектна процедура, беше съставен доклад, който да даде възможност на МС да вземе едно информирано решение по въпросите за придобиването на нов тип боен самолет. За съжаление всичко това не се случи и предстои да видим откъде ще бъде рестартиран процесът“, коментира той. Полк. Белкинов заяви, че при всички случаи това отлагане оказва негативно влияние върху хората във ВВС и респективно намалява способностите. „Дали е валиден изразът „Без авиация, няма нация“ ? Това е често използван израз, който цели да повдигне самочувствието на хората в авиацията. Разбира се, буквален превод едва ли е точно така, защото авиацията носи гордост на една нация. Без много други отрасли – здравеопазване, образование, също няма да има нация, така че това е един нас поздрав. Да, ние даваме всичко за защита на нацията и искаме да бъдем повод тя да се гордее със своите български ВВС“, каза още полк. Сергей Белкинов. \r\nЛюба АЛЕКСИЕВА", "date": "2017.10.16", "title": "Полк. Сергей Белкинов, ВВС: Очаквахме тази година да започнат преговорите за доставката на нов боен самолет, за съжаление не такова разбиране проявиха правителството и 44-ото НС"}
{"url": "http://www.focus-news.net/news/2017/10/16/2447039/vidin-s-44-sm-se-e-ponizhilo-nivoto-na-reka-dunav-pri-novo-selo-prez-izminaloto-denonoshtie.html", "text": "С 44 см се е понижило нивото на Дунав в началото на българския участък на реката при Ново село през изминалото денонощие и водният стоеж е 157 см, съобщиха от местната Хидрометеорологична станция. При Видин е измерено понижение от 13 см и водният стоеж е 206 см. Нивото на река Дунав край Лом е 235 см, а водният стоеж през последното денонощие се е повишил с 20 см. Нивото на реката се е повишило край Оряхово с 27 см и водният стоеж е 118 см. Температурата на водата край Ново село е 14.8 градуса, а край Оряхово е 15.8 градуса.", "date": "2017.10.16", "title": "Видин: С 44 см се е понижило нивото на река Дунав при Ново село през изминалото денонощие"}
{"url": "http://www.focus-news.net/news/2017/10/16/2447040/pregled-na-osnovnite-temi-vav-varnenskiya-pechat.html", "text": "„Според нови проби няма уран във водата във Варненска област“ е заглавие от първа страница във варненския вестник „Черно море“. Три проби по показател естествен уран са анализирани в Регионалната здравна инспекция във Варна през последната седмица във връзка с мониторинга на питейни води, съобщиха от РЗИ. Получените резултати не надвишават параметричните стойности, определени съгласно изискванията на Наредбата за качеството на водата, предназначена за питейно-битови цели. Изследвани са 2 проби питейни води за обща бета активност. Установените стойности по показателя са под определеното контролно ниво в наредбата, допълниха от инспекцията. „Посланикът на Армения посети морската столица“ е друго заглавие в броя. Посланикът на Република Армения у нас Н. Пр. г-н Армен Саргсян бе на протоколно посещение в Община Варна. Това е първа негова официална визита във Варна. Дипломатът се срещна със зам.-кмета Пейчо Пейчев, с когото обсъдиха възможностите за двустранно сътрудничество на регионално ниво. „Рекетират ли ни колекторските фирми и какви са начините да се справим с тях“ е друга тема в ежедневника. Във връзка с множество оплаквания от страна на граждани, свързани с колекторски фирми, отговори на основните наболели въпроси по темата дава варненският адвокат Бранимир Балачев. „Наименованието колекторски фирми придоби някаква гражданственост в последните 10 години. Това всъщност са едни търговски дружества, които са поели ангажимент и са придобили чрез цесия (договор, с който кредитор отстъпва своите вземания и правата по тях върху трето лице) прехвърляне на права и задължения на един кредитор. Той може да бъде банка, електроснабдително дружество, ВиК, т.е. големи кредитори, които са поели ангажимента на базата на цесия или на базата на договор за поръчка да събират вземания, за които първоначалният кредитор е решил, че има права“, е казал за медийна група „Черно море“ адвокат Балачев. Подробности може да прочетете на стр. 3. „За следващата година поне 100 тона се очаква да стане квотата за калкан“, информира още изданието на стр. 5 в рубриката „Морски бизнес“. Очертава се увеличение на квотата за калкан. Уверение, че ще съдействат това да стане още тази есен, е било дадено по време на срещата на ръководството на Консултативния съвет за Черно море (КСЧМ) с изпълнителния директор на Генералната комисия по рибарство за Средиземно море( GFCM) Абделах Сроур, която се проведе в централата на GFCM в Рим, Италия. На срещата присъствали още Мигел Бернал и Никола Фери, отговорни за рибарството и законодателството.", "date": "2017.10.16", "title": "Преглед на основните теми във варненския печат"}
{"url": "http://www.focus-news.net/news/2017/10/16/2447041/krasimir-uzunov-iznenadvashto-e-golyamoto-porazhenie-na-vmro-dpmne-v-mestnite-izbori-v-makedoniya.html", "text": "Изненадващо е голямото поражение на ВМРО-ДПМНЕ на местните избори в Македония. Партията на Никола Груевски претърпя небивало поражение, което все още не може да бъде измерено като последствия и резултати. Това заяви в сутрешния блок „Добро утро, България“ на Радио „Фокус“ Красимир Узунов, дългогодишен анализатор на политическата обстановка в Македония и президент на Агенция и Радио „Фокус\". Той коментира и в полза на кого ще е победата в столицата Скопие. „С 2,5% води Петре Шилегов от Социалдемократическия съюз на Македония. Въпреки пределната мобилизация на ВМРО-ДПМНЕ, с подкрепата на част от албанските гласове, защото не може да се претендира, че могат автоматично да се броят всички албански гласове, тук не изключвам, освен Демократичен съюз за интеграция, и част от Алианс на албанците да подкрепи кандидатурата на социалдемократите Скопие, както каза Шилегов около 02.00 часа тази нощ, да го върнем на хората, т. е. - да сложим край на диктата на ВМРО-ДПМНЕ“, коментира още Красимир Узунов.\r\nТой отбеляза, че ако се запазят тези резултати и на втория тур на изборите, отражението у нас ще е във връзка с търсенето на реализация на Договора за добросъседство и партньорство, което подписаха България и Македония.", "date": "2017.10.16", "title": "Красимир Узунов: Изненадващо е голямото поражение на ВМРО-ДПМНЕ в местните избори в Македония"}
{"url": "http://www.focus-news.net/news/2017/10/16/2447042/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Макар дълго време да водеше убедително в социологическите проучвания, Християндемократическият съюз (ХДС) не просто загуби изборите за регионален парламент в Долна Саксония, но и записа най-лошото си представяне в провинцията от 1959 г. насам, отбелязва националният ежедневник Die Frankfurter Allgemeine Zeitung.\r\nВ понеделник в Берлин партиите се събират, за да обсъдят резултатите от неделния вот за парламент в Хановер. В провинцията се допуска възможността за създаване на голяма коалиция между победилата Германска социалдемократическа партия (ГСДП) и ХДС. Възможно е съставянето на „светофарна“ коалиция между ГСДП, СвДП и „Зелени“, а също и „ямайски“ съюз между ХДС, СвДП и „Зелени“.\r\n*** Президентът на Република Кипър Никос Анастасиадес обяви плановете си да се кандидатира за втори мандат на изборите, насрочени за януари 2018 г., пише гръцкото електронно издание Ekathimerini.\r\nАнастасиадес, 71-годишен консерватор, е широко признат заради усилията му за обединените на разделения остров. В предизборната си кампания настоящият президент ще заложи на обещанието да ускори хода на преговорите за обединение, които се сринаха в средата на текущата година. \r\n„Неспособността да се достигне до решение не е в интерес  нито на кипърските гърци, нито на кипърските турци, а естествено и на Турция. Искам да вярвам, че Турция ще види ползите от решението\", заяви Анастасиадес пред поддръжници в Никозия. \r\nРазговорите за мир се сринаха през юли, след като страните не успяха да постигнат съгласие относно статута на турските сили на острова, както и правата за намеса на Турция в Кипър, произтичащи от договора за независимост от 1960 г.\r\nАнастасиадес е изправен пред критики у дома, заради прекалено много отстъпки в разговорите или тактически грешки, които възпрепятстваха перспективите за сключване на сделка.\r\n*** Следващ канцлер на Австрия може да бъде едва 31-годишният Себастиан Курц, след като Австрийската народна партия (АНП) спечели неделния парламентарен вот, отбелязва националният ежедневник Die Presse. Във Виена предстоят тежки коалиционни преговори между АНП и „Зелени“, които може да продължат месеци. \r\nВсички партии, разположени вдясно от центъра на политическия спектър, получиха по-голяма подкрепа на предсрочните парламентарни избори, в сравнение с предходните такива. Това се дължи основно на един проблем – миграцията. За 38 % от гражданите на Австрия тройката „имиграция-убежище-миграция“ е най-важният въпрос, по който правителството във Виена би трябвало да работи. Но и сам по себе си младият Себастиан Курц се оказа достатъчен мотив за избирателите пред урните.\r\nСоциалдемократическата партия на Австрия не успя да предложи решение на проблема с миграцията. Партията на Кристиан Керн не положи и особени усилия да привлече симпатизанти в рамките на предизборната кампания, не липсваха и съмнения за мръсна игра – т.нар. Афера „Зилберщайн“.\r\n*** Хилари Клинтън, която е на обиколка във Великобритания, където представя новата си книга заяви, че Владимир Путин провежда „кибер студена война“ срещу Запада, пише The Guardian.\r\nСпоред нея руските тактики са „ясни и представляват заплаха за западната демокрация, и идват от наръчника на Путин“.\r\n„Знаем, че руски агенти са използвали Facebook, YouTube, Twitter и дори Pinterest, за да поставят нападателни реклами и негативни истории, чиято цел бе не само да ми навредят, но да разпалят и огньовете на разделението в нашето общество. Руснаци предрешени като американци се представяха за хомосексуалисти и активисти в защита на оръжията или дори мюсюлмани, за да казват неща, които те знаят, че ще предизвикат недоволство“, каза Клинтън.\r\n„Ние сме насред глобална битка между либералната демокрация от една страна, и от друга нелиберализма и авторитаризма“, добави тя. Според нея причината за национализма в Европа е руската кампания. Освен това тя заяви, че Кремъл е отговорен за случващото се в Унгария и Полша.\r\n***", "date": "2017.10.16", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/16/2447043/sport-grigor-dimitrov-se-varna-na-osmo-myasto-v-svetovnata-ranglista.html", "text": "Григор Димитров се придвижи с едно място напред в световната ранглиста и през новата седмица отново е на рекордната за него осма позиция. \r\nВодач в класацията продължава да бъде испанският тенисист Рафаел Надал, следван от швейцареца Роджър Федерер и британеца Анди Мъри. Четвърти е Марин Чилич от Хърватия.", "date": "2017.10.16", "title": "Спорт: Григор Димитров се върна на осмо място в световната ранглиста"}
{"url": "http://www.focus-news.net/news/2017/10/16/2447044/radka-banyalieva-muzey-na-aviatsiyata-krumovo-parviyat-boen-razuznavatelen-polet-v-istoriyata-na-balgarskata-aviatsiya-prodalzhava-okolo-50-minuti.html", "text": "Първият боен разузнавателен полет в историята на Българската авиация продължава около 50 минути. Това каза директорът на Музея на авиацията – Крумово Радка Банялиева  в интервю за Агенция „Фокус“ по повод първото използване на самолет за бойни цели по време на Балканската война. „На 16 октомври 1912 г. поручик Радул Милков с наблюдател поручик Продан Таракчиев със самолет „Албатрос“ F-2 извършват първия боен разузнавателен поен в историята на Българската авиация. Машината излита към 9.30 часа сутринта от летище „Мустафа паша“ в направление Одрин. Те летят на височина около 400-500 метра със скорост около 70 км/час поручиците Радул Милков и Продан Таракчиев наблюдават разположението на турските позиции на автогара „Караагач“ и село Кадъкьой, над Папаз тепе на височина около 800 метра те откриват две роти, които са в резерв и други две, които водят бой с българската войска“, каза Банялиева. По думите й в едно донесение на ген. Симеон Янков до главното командване от 16 октомври 1912 г., той пише: „Днес, 16 октомври, към 11.00 часа преди пладне се направи едно летене към Одрин в продължение на 50 минути“. „Така че този полет се извършва за първия разузнавателен полет, който е извършила Българската авиация в Балканските войни. Докрая на Първата Балканска война са извършени около 70 бойни полета от 10 пилота българи и чужденци с 29 самолета. Първото признато бомбардиране в Европа се извършва на 17 ноември 1912 г. от италианския доброволец Джовани Сабели като пилот и майор Васил Златаров като наблюдател. Те летят със самолет „Блерио“ XI. Първата бомбардировка в света обаче извършена близо една година преди това от италиански пилоти по време на Триполитанската война. Тази бомбардировка се провежда на 1 ноември 1911 г.- от лейтенант Джулио Гавоти“, допълни Банялиева. \r\nДеница КИТАНОВА", "date": "2017.10.16", "title": "Радка Банялиева, Музей на авиацията – Крумово: Първият боен разузнавателен полет в историята на Българската авиация продължава около 50 минути"}
{"url": "http://www.focus-news.net/news/2017/10/16/2447045/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-oktomvri.html", "text": "„Софийска вода” временно ще прекъсне водоснабдяването в някои части на столицата на 17 октомври. Това съобщиха от пресцентъра на дружеството. Във връзка с подмяна на сградно водопроводно отклонение на бул. „Гоце Делчев“ в жк. „Гоце Делчев“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nбул. „Гоце Делчев“ от ул. „Орехова гора“ до ул. „Костенски водопад“; ул. „Бадемова гора“ от бул. „Гоце Делчев до ул. „Нишава“; ул. „Хайдушка гора“ от ул. „Орехова гора“ до ул. „Бадемова гора“; ул. „Трънски проход“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бадемова гора“ ъгъла с ул. „Хайдушка гора“.\r\nВъв връзка с монтаж на спирателен кран на ул. „Поп Евстати Витошки“ в кв. „Бояна“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Кумата“, ул. „Воденичница“, ул. „Даскал Попандреев“, ул. „Околовръстен път“, ул. „Радецки“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата“ на ъгъла с ул. „Ралевица“.\r\nВъв връзка с монтаж на измервателно устройство при ВЕЦ „Пасарел“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: Ресторант \"Златна рибка\"; с. Кокаляне - карето между ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“; с. Панчарево – карето между ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: \r\nс. Кокаляне – ул. „Димитър Благоев“ и ъгъла с ул. „Васил Левски“ - от 22:00 ч. на 17 октомври 2017 г.; с. Панчарево - на площада на ул. „Елин Пелин”, ъгъла с ул. „Васил Левски” -  от 22:00 ч. на 17 октомври 2017 г.\r\nВъв връзка с монтаж на пожарен хидрант на ул. „Синьо лято“, в.з. Симеоново - Драгалевци, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Синьо лято“; ул. „Йоасаф Бдински“ от ул. „Синьо лято“ до ул. „Митрополит Партений Зографски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синьо лято“ кръстовището  с ул. „Горска ела“.\r\nВъв връзка с монтаж и подмяна на спирателни кранове на ул. „Урвич“ в с. Железница, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Стамболова река\", ул. „Ведена\", ул. \"„Урвич\" и ул. „Дъбова гора\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ведена“ на ъгъла с ул. „Урвич“.\r\nВъв връзка с подмяна на сградно водопроводно отклонение в кв. „Кумарица“, гр. Нови Искър, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. \"Иван Вазов\", ул. \"Летец\", ул. \"Хаджи Димитър\", ул. \"Искърско дефиле\" и района между ул. \"Банска\", ул. \"Зенит\", и ул. \"Стое Джуров\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кръстовището на ул. „Хаджи Димитър“ с ул. „Стое Джуров“.\r\nВъв връзка с подмяна на сградно водопроводно отклонение на ул. „Подуенска“, жк. „Сухата река“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. „Подуенска“, ул. „Екатерина Симидчийска“, ул. „Черковна“, ул. „Христо Г. Данов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подуенска“ №8. \r\nВъв връзка с подмяна на спирателен кран на ул. „Пантелей Николов“, кв. „Бояна“, се налага спиране на водоподаването от 9:30 до 12:00 часа на клиентите на „Софийска вода”, живеещи в района на: ул. „Пантелей Николов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Десислава“ ъгъла с ул. „Пантелей Николов“.\r\nВъв връзка с подмяна на сградно  водопроводно отклонение на ул. „Житница“ в с. Житен, се налага спиране на водоподаването от 14:00 до 19:00 часа на клиентите на „Софийска вода”, живеещи в района на: ул. „Отец Паисий“, „ул. Търговска “,  ул. „Стубела“, ул. „Люляк“, ул. „Бор“ и ул. „Хан Аспарух“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ на площада  пред кметството.\r\nВъв връзка с реконструкция на уличен водопровод на бул. „Проф. Цветан Лазаров“ в кв. „Слатина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Проф. Цветан Лазаров“ № 35, №39 и №41; бул. „Асен Йорданов“ №7, №8, №9, №10, №10А и №11, имоти северно и източно от №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга на магазина Кауфланд, бул. „Асен Йорданов“ №7. След възстановяване на водоснабдяването е възможно временно повишаване мътността на водата.\r\nВъв връзка с монтаж на спирателен кран на ул. „Роза“ в с. Долни Пасарел, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. \"Роза\", ул.\" Диляна\" ул.\" Хвойна\",ул. \" Дълга поляна\", ул. \" Димитър Вучков\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Диляна на ъгъла“ с ул. „Димитър Вучков“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.16", "title": "„Софийска вода” временно ще прекъсне водоснабдяването в някои части на столицата на 17 октомври"}
{"url": "http://www.focus-news.net/news/2017/10/16/2447046/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Ройтерс засне наша сватба“. Прочутата информационна агенция Ройтерс ще посвети филм на интересния сватбен обичай в Драгиново. Уникалната традиция попада за пръв път в обективите. Агенцията е отправяла няколко пъти запитвания дали може да изпрати камери, но семействата на младоженците са отказвали. Да повдигне завесата на ритуала се съгласила младата булка Десислава Лилова, която се венчала в джамията в четвъртък. В петък майстор по стар обичай рисувал и лепил лицето на младоженка- та с варак и мъниста. Следвали са задължителните елементи като представянето на чеиза. „71 екипа обходиха 10 000 отпаднали ученици“, пише на втора страница изданието. Почти 10 хиляди деца, които се водят отпаднали от училище или непосещаващи учебни занятия, вече са обходени в област Пазарджик. Обходите са част от дейностите на създадения с решение на Министерския съвет междуинституционален механизъм за обхващане и задържане на децата в училище. За да бъдат ефективни действията по намирането на тези деца или получаването на информация за това дали са в страната или чужбина, в региона бяха създадени общо 71 екипа. Въпреки че водещи трябваше да са общините, по-голямата част от работата\r\nе свършена от учителите от съответните училища и експертите от Регионалното управление на образованието. „Горивата в Пазарджик поевтиняха“, пише още вестникът. Горивата, продавани на бензиностанциите в Пазарджик, поевтиняха с 3-6 стотинки в последните дни. Така в един от обектите в близост до парк Стадиона А95 падна от 2,05 до 1,99 лв./литър. На същата кота се кротна и дизелът. При големите вериги на обектите в чертите на града най-масовият бензин се търгува в относително тесни граници – между 1,99 и 2,01 лв. за литър. Същото е положението и при нафтата. Справката със специализирания сайт за цените на горивата по области, по видове и по марки бензиностанции „Фуело“ показва, че в петък, 13-и, средната цена на бензина и дизела за цялата страна бе 2,03 лв./литър, а средната цена за Пазарджик – 2,01 лв./литър. При пропан-бутана цената в национален мащаб бе точно левче, докато в Пазарджик бе 97 ст./литър.", "date": "2017.10.16", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/16/2447047/polk-sergey-belkinov-5-choveshki-zhivota-sa-spaseni-pri-misii-vklyuchvashti-prenasyane-na-organi-za-transplantatsiya-eksplantatsiya-ili-prenos-na-donori-prez-poslednata-godina.html", "text": "5 човешки живота са спасени при мисии, включващи пренасяне на органи за трансплантация, експлантация или пренос на донори през последната година. Това каза  полк. Сергей Белкинов, началник на щаба на ВВС в интервю за Агенция „Фокус“. „По отношение на взаимодействието с Министерство на здравеопазването са изпълнени пет мисии, които включват пренасяне на органи за трансплантация, експлантация или пренос на донори. Само по тази мисия са спасени 5 човешки живота“, обясни полк. Белкинов.\r\n„Само през последната година, която все още не е завършила, по отношение гасене на пожари, ВВС са изпълнили 7 мисии, от които две международни в Черна гора и Македония“, заяви полк. Белкинов. Той уточни, че по време на тези седем мисии са налетени 112 часа, изпълнени са 620 захода и е хвърлена над 1550 тона вода, с което са предотвратени по-големи щети. \r\nЛюба АЛЕКСИЕВА", "date": "2017.10.16", "title": "Полк. Сергей Белкинов: 5 човешки живота са спасени при мисии, включващи пренасяне на органи за трансплантация, експлантация или пренос на донори през последната година"}
{"url": "http://www.focus-news.net/news/2017/10/16/2447048/sport-viktoriya-tomova-se-izkachi-s-osem-pozitsii-v-svetovnata-ranglista.html", "text": "Виктория Томова се придвижи с осем позиции напред в световната ранглиста и през новата седмица е поставена под номер 143. \r\nС три места по-нагоре до номер 153 се изкачи и Цветана Пиронкова. Сесил Каратанчева пада с една позиция по-надолу до номер 174. Елица Костова е 210-та, с пет места по-надолу. \r\nВ „Топ 10“ няма промени. Начело е румънската тенисистка Симона Халеп, следвана от Гарбине Мугуруса от Испания и чехкинята Каролина Плишкова.", "date": "2017.10.16", "title": "Спорт: Виктория Томова се изкачи с осем позиции в световната ранглиста"}
{"url": "http://www.focus-news.net/news/2017/10/16/2447049/gabrovo-chast-ot-grada-i-selo-raynovtsi-shte-badat-s-narusheno-vodopodavane-zaradi-avariyni-remonti.html", "text": "За извършване на аварийни ремонти без вода ще са седем улици в Габрово, част от кв. „Хаджи Цонев мост“ и село Райновци. Това съобщиха за Радио „Фокус“ – Велико Търново от водоснабдителното дружество, обслужващо областта. От 9.00 до 17.00 часа ще бъде спряно водоподаването за улиците „Бръшлян“, „Узана“, „Борущица“, „Рачев кладенец“, „Тополите“, „Осениковец“, „Козещица“, както и част от кв. “Хаджи Цонев мост“ – от ПС „Малуша“ до ул. \"Люляк“ и село Райновци. Във връзка с основен ремонт на водопровода, ул. “Осми март“ ще е с нарушено водоподаване.\r\nПоради продължителното засушаване, намаления дебит на водоизточниците и по предложение на кметския наместник, е въведен режим на водоподаване в селата Междени и Узуните, както следва: вода се подава 24 часа, следващите 48 часа не се подава. Пускането и спирането стават в 09.00 часа. Абонатите трябва да ограничат ползването на питейна вода за други нужди (поливане, миене и т.н.).\r\nПоради продължителното засушаване, намаления дебит на водоизточниците и по предложение на кметския наместник на село Златевци,  е въведен режим на водоподаването в селата Златевци и Милковци както следва: пускането на водата става в 18.00 часа, спиране – в 8.30 часа. Водата се спира до напълване на резервоара. Абонатите трябва да ограничат ползването на питейна вода за други нужди (поливане, миене и т.н.).\r\nПоради продължителното засушаване, намаления дебит на водоизточниците е въведен режим на водоподаване в селата Гъбене, Яворец, Камещица, Музга, Смиловци, Борско, Драгановци, Драгиевци, Новаковци. Вода се подава през два дни от 18.00 до 7.00 часа на следващия ден. Забранява се ползването на питейна вода за напояване и други цели, различни от питейно-битови.\r\nПоради продължителното засушаване и намаления дебит на водоизточниците и по предложение на кметския наместник на село Лесичарка, е въведен режим на водоподаване в селата Велковци, Лесичарка, Драгомани и махала Поповци, като ще се редуват със с. Костенковци.\r\nВъв връзка с намаления дебит на местните водоизточници и по предложение на кметския наместник е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода няма да се подава. Пускането и спирането стават в 09.00 часа.\r\nЛуиза ТРАНЧЕВА", "date": "2017.10.16", "title": "Габрово: Част от града и село Райновци ще бъдат с нарушено водоподаване заради аварийни ремонти"}
{"url": "http://www.focus-news.net/news/2017/10/16/2447050/kyustendil-regionalna-direktsiya-po-gorite-proveryava-fizicheskite-litsa-za-proizhoda-na-sahranyavanata-ot-tyah-darvesina-za-ogrev.html", "text": "Горските инспектори проверяват физическите лица за произхода на съхраняваната от тях дървесина за огрев. Това каза пред Радио „Фокус” – Кюстендил инж. Здравчо Тодоров, директор на Регионална дирекция по горите – Кюстендил. По думите му проверките се извършват на местата, на които се съхранява дървесината от страна на физическите лица. Освен, че дървата за огрев трябва да имат контролна марка, хората са длъжни да представят и документ за закупената стока, включително и издаден превозен билет. „Много от хората казват, че дървата са докарани и платени, но те притежават суровина, чиито произход трябва да бъде доказан с документ. Когато този произход не може да бъде доказан, физическото лице подлежи на санкция”, каза Здравчо Тодоров. По думите му вече има случаи на задържана дървесина или дървесина на отговорно пазене. Горските инспектори издирват и самите лица, доставили незаконната дървесина, които също подлежат на санкция. Глобите са съгласно Закона за горите. Праговете са от 100 лв. до 300 лв. или от 100 лв. до 1 000 лв., в зависимост от количеството дървесина.\r\nВенцеслав ИЛЧЕВ", "date": "2017.10.16", "title": "Кюстендил: Регионална дирекция по горите проверява физическите лица за произхода на съхраняваната от тях дървесина за огрев"}
{"url": "http://www.focus-news.net/news/2017/10/16/2447051/pregled-na-osnovnite-temi-v-blagoevgradskiya-pechat.html", "text": "„Горски служител и собственик на дърводелски цех си прехвърлят апетитни имоти в района на Голфа край Разлог“ е заглавие на първа страница от вестник „Струма”. В регионалният ежедневник се уточнява, че читатели на вестника, които са сигнализирали за случая питат дали това сътрудничество не е конфликт на интереси. Друго заглавие в изданието е „93-г. дупничанин се самоуби с „Би-58“, остави предсмъртно писмо: Умрях и се спасих“. По темата пише, че сигналът за инцидента е подаден вчера сутринта от близки на мъжа. На място е изпратен екип на Спешен център – Дупница. Въпреки всички опити на медиците да спасят човекът, той е починал вчера преди обед в Спешния център. И още от страниците на вестника „Глобиха 300 лв. пенсионер, предизвикал пожар, в който изгоряха 8 дка гори и храсти над Горно Драглище“. Според изданието огънят е горял през пролетта тази година, като до инцидента се е стигнало след проявена небрежност от страна на пенсионерът.\r\nВодещото заглавие в другия ежедневник на Югозапада „Вяра“ е „2 коли се сблъскаха на кръговото при Бобошево, сем. Спотеви: Пътувахме към Рилския манастир, когато ни разтресе удар, в шок сме“. В изданието пише, че шофьорите са били закарани с линейки до Спешния център в Дупница, като и на двамата са им съставени актове за катастрофата. Друго заглавие във вестника е „Продължава ремонтът на участък от път Е-79 София – Перник, АПИ: Шофьорите да използват алтернативни маршрути по АМ „Люлин“. На страниците на ежедневника се уточнява, че от днес без спиране на движението ще се ремонтира отсечка от Александровия мост до паметника на Войнишкото въстание. Трафикът ще се регулира от светофарна уредба.", "date": "2017.10.16", "title": "Преглед на основните теми в благоевградския печат"}
{"url": "http://www.focus-news.net/news/2017/10/16/2447052/api-vremenno-dvizhenieto-pri-km-44-na-avtomagistrala-trakiya-v-posoka-sofiya-se-osashtestvyava-v-avariynata-i-intenzivnata-lenta-poradi-katastrofa.html", "text": "Временно движението при км 44 на автомагистрала „Тракия“ в посока София се осъществява в аварийната и интензивната лента поради катастрофа. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ.", "date": "2017.10.16", "title": "АПИ: Временно движението при км 44 на автомагистрала „Тракия“ в посока София се осъществява в аварийната и интензивната лента поради катастрофа"}
{"url": "http://www.focus-news.net/news/2017/10/16/2447053/afp-siriyskite-demokratichni-sili-vodyat-nay-tezhkata-bitka-za-rakka.html", "text": "Подкрепяните от САЩ Сирийски демократични сили, които вече четири месеца се борят за изтласкването на „Ислямска държава“ от Ракка, в понеделник са въвлечени в „най-тежката битка“ с джихадистката групировка, предава AFP.\r\n„Към настоящия момент СДС водят най-тежката си битка“, заяви говорител на операцията по освобождаване на Ракка, стартирана в началото на месец юни..Тереза Герова", "date": "2017.10.16", "title": "AFP: Сирийските демократични сили водят „най-тежката битка“ за Ракка"}
{"url": "http://www.focus-news.net/news/2017/10/16/2447054/varna-filmat-zaviyte-nalyavo-prezhiveyte-neveroyatnoto-be-obyaven-za-nay-dobar-film-na-17-iya-mezhdunaroden-festival-na-chervenokrastkite-i-zdravni-filmi.html", "text": "Голямата награда на 17-ия Международен фестивал на червенокръсткитe и здравни филми – „Кристалният кораб“ ще отпътува за САЩ. Това стана ясно на тържествената церемония, с която в неделя вечерта бе закрит най-престижният есенен кинофорум край Варна, съобщиха за Радио „Фокус“ – Варна от Областния съвет на БЧК – Варна. Документалната лента на режисьора Андрю Андерсън „Завийте наляво: Преживейте невероятното“ бе обявена за най-добър филм от международното жури с председател режисьорът Павел Васев и членове: режисьорите Арман Пеккая (Турция) и Беппе Чино (Италия), актрисата Яна Маринова и доц. Емануела Мутафова, декан на Факултета по обществено здравеопазване към Медицинския университет във Варна. Още 16 отличия бяха раздадени от журито в категориите „Филми на Червения кръст и Червения полумесец“, „Награда на Международната федерация на дружествата на Червения кръст и Червения полумесец“ и „Награда на президента на Българския Червен кръст“. Специална награда на Червения полумесец на Турция получиха трите филма, отразяващи работата на организацията сред сирийските бежанци. За най-добър документален филм бе избран „В сянката на големите дървета“ на реж. Вадим Витовцев, а за най-добър здравен филм – „Тумор“ на реж. Аббас Рузбахани от Иран. За най–добър игрален филм бе избран „Врагове“ на реж. Светослав Овчаров. Наградата на кмета на Варна за значимо творческо постижение бе присъдена на филма „Игрище“ на реж. Едуард Бордуков от Русия.\r\nОсвен с рекордните 1890 филма от 107 държави, които кандидатстваха за участие,  поредното издание от новото летоброене на фестивала ще бъде запомнено и с още интересни факти. 202 филма бяха включени в конкурсните прожекции, над 140 документални, късометражни и игрални ленти от 47 държави бяха представени в съпътстващата програма.\r\n17-ото издание на фестивала положи и началото на уникален социален експеримент, целящ да подпомогне проблема с нарастващия недостиг на кръводаряване в България. Десетки се включиха в кампанията „Дари кръв, вземи билет“ и получиха безплатен достъп до някои от най-касовите прожекции в театър „Българан“. Тази есен организаторите на престижния кинофорум – Българският червен кръст и Медицинският университет във Варна, бяха включили в програмата поредица от актуални беседи с водещи журналисти, анализатори и дейци на Червения кръст по темата на фестивала – „Агресия, хуманизъм, кино“. Академията по документално кино за млади активисти на БЧК, в която се включи лично директорът на дирекция „Библиотека и архив“ в международната федерация на дружествата на Червения кръст и Червения полумесец Грант Мичел, също регистрира рекорден интерес.\r\nXVII Международен фестивал на червенокръсткитe и здравни филми завърши. Безплатните филмови прожекции обаче ще продължат до 19 октомври – в зала „Пленарна“ на Община Варна от 17.00 и 19.00 часа и в Медицинския университет „Проф. д-р Параскев Стоянов“ от 15.00 и 17.00 часа.\r\nМарияна ВАЛЕНТИНОВА", "date": "2017.10.16", "title": "Варна: Филмът „Завийте наляво: Преживейте невероятното“ бе обявен за най-добър филм на 17-ия Международен фестивал на червенокръсткитe и здравни филми"}
{"url": "http://www.focus-news.net/news/2017/10/16/2447055/pazardzhik-oblastniyat-informatsionen-tsentar-shte-provede-sreshta-s-zhitelite-na-obshtina-batak-po-povod-10-godini-ot-chlenstvoto-na-balgariya-v-es.html", "text": "Областният информационен център в Пазарджик ще проведе днес среща с жителите на община Батак по повод 10 години от членството на България в ЕС и актуални възможности за европейско финансиране. Това съобщи за Радио „Фокус“ – Пазарджик Радослав Пешалов, директор на ОИЦ - Пазарджик. Целта на предстоящите събития е да се представят на аудиторията основните европейски институции, процесите на вземане на решения, както и ползите за България по време и след приключване на ротационното председателство на Съвета на ЕС. „Ще бъдат представени актуалните и предстоящи до края на 2017 г. възможности за финансиране на проекти по Оперативна програма „Развитие на човешките ресурси“, Оперативна програма „Иновации и конкурентоспособност“ и Програмата за развитие на селските райони“, уточни Пешалов.\r\nАлбена ЖИЛЕКОВА", "date": "2017.10.16", "title": "Пазарджик: Областният информационен център ще проведе среща с жителите на община Батак по повод 10 години от членството на България в ЕС"}
{"url": "http://www.focus-news.net/news/2017/10/16/2447056/blagoevgrad-knigata-velikobritaniya-i-makedonskiya-vapros-shte-bade-predstavena-v-regionalniya-istoricheski-muzey.html", "text": "Книгата „Великобритания и македонския въпрос“ на д-р Илко Дренков ще бъде представена в Регионален исторически музей - Благоевград. Това каза за Радио „Фокус“ – Пирин д-р Биляна Карадакова, уредник в музея. Организатори на събитието, което ще се състои в 17.00 часа, са Община Благоевград, Регионален исторически музей – Благоевград и Македонския научен институт в София. \r\n„Представянето на книгата може да се превърне в интересна дискусия по един изключително важен въпрос, а това е именно националният въпрос за България, в един значителен период. Това е първата половина на 20 век. Много от нещата, които се случват през този период, много от политиките на Великите сили, каквато е и Великобритания, до голяма степен предопределят съдбата на България. Тук трябва да се видят в детайли възможните варианти за реализация на националния идеал“, каза още д-р Карадакова. \r\nСпоред нея книгата на д-р Илко Дренков, който проследява отношения по теми в периода от 1919 година до 1949 година, е значима научна разработка. \r\nЛивия НИНОВА", "date": "2017.10.16", "title": "Благоевград: Книгата „Великобритания и македонския въпрос“ ще бъде представена в Регионалния исторически музей"}
{"url": "http://www.focus-news.net/news/2017/10/16/2447057/api-vazstanoveno-e-dvizhenieto-po-avtomagistrala-trakiya-pri-km-44-v-posoka-sofiya.html", "text": "Възстановено е движението по автомагистрала „Тракия“ при км 44 в посока София. Това съобщиха от пресцентъра на Агенция \"Пътна инфраструктура\" (АПИ).", "date": "2017.10.16", "title": "АПИ: Възстановено е движението по автомагистрала „Тракия“ при км 44 в посока София"}
{"url": "http://www.focus-news.net/news/2017/10/16/2447058/varna-trima-dushi-sa-s-opasnost-za-zhivota-sled-patnotransportni-proizshestviya-na-teritoriyata-na-oblastta.html", "text": "Трима души са с опасност за живота след пътнотранспортни произшествия на територията на област Варна през почивните дни. Това съобщиха от ОДМВР – Варна. В събота, на АМ „Хемус”, в района на Девня, в посока гр. Шумен, е възникнало пътно произшествие с участието на лек автомобил. По време на движението си водачът на автомобила – И. И. (40 г.) от с. Кранево, губи контрол над превозното средство и се преобръща на платното за движение. Вследствие на инцидента 40-годишният мъж е пострадал тежко, пострадала е сериозно и неговата спътница – 42 г. от с. Генерал Кантарджиево. Двамата са настанени в Реанимацията на МБАЛ „Св. Анна” с опасност за живота.\r\nПри друг пътен инцидент, възникнал около обяд на 15 октомври, на пътя от Варна за ж.к. „Виница”, е пострадал тежко водач на мотоциклет. 31-годишният мъж предприема маневра за изпреварване на лек автомобил, като по време на движението си се блъска в предния калник на колата. Мотоциклетистът получава съчетана травма и е настанен за лечение с опасност за живота.\r\nПо двата случая се водят досъдебни производства.", "date": "2017.10.16", "title": "Варна: Трима души са с опасност за живота след пътнотранспортни произшествия на територията на областта"}
{"url": "http://www.focus-news.net/news/2017/10/16/2447059/blagoevgrad-s-bogata-programa-obshtina-gotse-delchev-shte-otbelezhi-105-godini-ot-balkanskata-voyna-i-osvobozhdenieto-na-nevrokop.html", "text": "С богата едноседмична програма Община Гоце Делчев ще отбележи 105-ата годишнина от Балканската война и Освобождението на Неврокоп от турско робство. Това каза за Радио „Фокус“ – Пирин Даниела Крантева, експерт „Връзки с обществеността“ към Община Гоце Делчев. Инициативите по повод празника на града започват днес с откриването на изложбата „Генерал-майор Константин Жостов – един достоен български офицер” от 17.30 часа в Общинския исторически музей. „След това на 17 октомври програмата продължава с празничен концерт на Камерен оркестър със солисти от България, Македония и Гърция, който ще се състои в малката зала в Дом на културата, от 18.00 часа“, каза още Крантева. Кулминацията на тържествата ще бъде на 18 октомври. „Програмата за деня ще започне в 11.00 часа с полагане на венци и цветя пред паметника на Гоце Делчев на Попови ливади, а след това в 12.00 часа, ще бъдат положени цветя пред паметника на Пейо Яворов в Градския парк с участието на ученици от Професионална гимназия по механизация на селското стопанство „Пейо Яворов”. В 16.45 часа ще започна същинската официална церемония. Най-напред с полагането на венци и цветя на паметника на ген. Стилян Ковачев, а след това и на Васил Левски и Пейо Яворов, в паметната морена на поета. В 17.30 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”“, посочи още Крантева. Тя добави, че програмата ще продължи с полагане на венци и цветя на паметника на Гоце Делчев на централния площад в 18.00 часа и паметника на Христо Ботев. „Веднага след това ще започне празничното шествие от площад „Гоце Делчев” до паметника на загиналите във войните, което ще бъде под съпровода на Гвардейския духов оркестър. В 18.30 часа на площад „Македония“, жителите и гостите на град Гоце Делчев ще могат да наблюдават уникалния спектакъл на националната гвардейска част, наречен „Искри“. Веднага след това, отново на площад „Македония”, ще започне тържествена заря-проверка, посветена на 105-та годишнина от Освобождението на града. Програмата на площада ще завърши с концерт, в който ще участват артисти от ансамбъла на Българската армия“, заяви Крантева. Тя допълни, че на следващия ден, което е 19 октомври програмата продължава, от 16.30 часа в ПМГ „Яне Сандански“ където ще бъде отбелязана 70-годишнината от рождението на Николай Добрев и ще бъде обявена стипендия за ученици на негово име. „Празничната програма ще продължи на 20 октомври с изложба – живопис „Докосване”, на която ще бъдат представени седем български художника. Изложбата ще бъде във фоайето на един от големите хотелски комплекси край Гоце Делчев и ще бъде отворена за посетители от 20 октомври до 20 ноември 2017 г. На същия ден, в малката зала на Дома на културата от 17.30 часа ще бъдат наградени участниците в конкурса ”Да върнем книгите в ръцете на децата””, коментира Крантева. Тя отбеляза, че програмата по повод празника на града ще завърши на 23 октомври с представяне на книгата „Годишни кръгове” в памет на Петър Селяшки по повод 100-годишнината от рождението му. Събитието ще се състои в Народно читалище “Просвета - 1865” от 18.00 часа.\r\nЛивия НИНОВА", "date": "2017.10.16", "title": "Благоевград: С богата програма Община Гоце Делчев ще отбележи 105 години от Балканската война и Освобождението на Неврокоп"}
{"url": "http://www.focus-news.net/news/2017/10/16/2447060/veliko-tarnovo-lek-avtomobil-e-izgoryal-pri-pozhar-v-grad-kilifarevo.html", "text": "Лек автомобил е изгорял тази нощ в град Килифарево. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за възникнал пожар на ул. “Георги Димитров“ в града е получен малко след 3.00 часа. На място е изпратен екип на Районната служба във Велико Търново с един противопожарен автомобил и трима пожарникари. Пожарът е унищожил двигателят и купето на превозното средство. Пожарникарите са успели да спасят задната част на автомобила. Причината за възникването на пожара е в процес на установяване.\r\nНадежда КРЪСТЕВА", "date": "2017.10.16", "title": "Велико Търново: Лек автомобил е изгорял при пожар в град Килифарево"}
{"url": "http://www.focus-news.net/news/2017/10/16/2447061/la-vanguardia-karles-puchdemon-izbegna-direkten-otgovor-na-ultimatuma-na-madrid-i-poiska-dialog-s-mariano-rahoy.html", "text": "Нито да, нито не - така регионалният лидер Карлес Пучдемон избегна прекия отговор на ултиматума на Мадрид към властите в Барселона да изяснят дали е обявена или не независимост на Каталуния. Минути преди изтичането на крайния срок на ултиматума (10 часа местно време в понеделник, 16 октомври), Пучдемон отново предложи диалог чрез посредничество или дори разговор с министър-председателя на Испания Мариано Рахой, съобщава каталунският вестник La Vanguardia.\r\nВ отговора си Пучдемон предлага спешна среща с Рахой „колкото е възможно по-скоро“. Каталунският лидер повтори, че „приоритетът на моето правителство е да търси пътя на диалога“. Тереза Герова", "date": "2017.10.16", "title": "La Vanguardia: Карлес Пучдемон избегна директен отговор на ултиматума на Мадрид и поиска диалог с Мариано Рахой"}
{"url": "http://www.focus-news.net/news/2017/10/16/2447062/vidin-v-tri-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В три населени места във Видинска област ще бъде нарушено водоподаването заради аварии, сочи справка на електронната страница на водоснабдителното дружество. В село Милчина лъка отстраняването на аварии по уличен водопровод ще продължи до 13.00 часа и до тогава живеещите в селото няма да имат питейна вода. Без вода ще бъдат и жителите на село Тошевци до 16.00 часа. В село Бойница водоподаването ще бъде спряно до 17.00 часа заради отстраняване на авария на уличен водопровод.", "date": "2017.10.16", "title": "Видин: В три населени места от областта ще бъде нарушено водоподаването заради аварии"}
{"url": "http://www.focus-news.net/news/2017/10/16/2447063/sofiya-lek-i-tovaren-avtomobil-sa-katastrofirali-pri-44-km-na-am-trakiya-v-posoka-stolitsata.html", "text": "Лек и товарен автомобил са катастрофирали при 44 км на АМ „Тракия“ в посока столицата. Това съобщиха за Агенция „Фокус“ от ОДМВР – София. Сигналът за инцидента е подаден в 09.38 часа. Няма пострадали, нанесени са само материални щети. Възникнал е спор за вината, произшествието се обработва по административен протокол. Движението в района на инцидента се осъществява нормално.", "date": "2017.10.16", "title": "София: Лек и товарен автомобил са катастрофирали при 44 км на АМ „Тракия“ в посока столицата"}
{"url": "http://www.focus-news.net/news/2017/10/16/2447064/chez-vavezhda-novo-rabotno-vreme-na-tsentrovete-za-obsluzhvane-na-klienti-vav-vidin-montana-vratsa-lovech-pernik-kyustendil-i-blagoevgrad.html", "text": "От 1 ноември 2017 г. центровете за обслужване на клиенти на ЧЕЗ във Видин, Монтана, Враца, Ловеч, Перник, Кюстендил и Благоевград ще работят с ново работно време. Това съобщиха от пресцентъра на ЧЕЗ България. Клиентите на „ЧЕЗ Електро България“ АД и „ЧЕЗ Разпределение България“ АД в тези градове ще могат да използват услугите на центровете всеки понеделник от 08:30 ч. до 18:00 ч., всяка сряда от 08:00 ч. до 17:00 ч., а през останалите работни дни от седмицата от 08:30 ч. до 17:00 ч. Промяната се въвежда след обстоен анализ на посещаемостта и териториалната специфика с цел подобряване ефективността при работа с клиенти. \r\nЗа всички останали клиентски центрове на компанията на територията, обслужвана от ЧЕЗ, работното време остава непроменено. Подробна информация за адресите и работното време на центровете за обслужване на клиенти на ЧЕЗ е публикувана на сайта www.cez.bg. \r\nЗа клиентите на „ЧЕЗ Електро България“ АД от 1 ноември 2017 г. се въвеждат промени, осигуряваща по-голямо удобство и ефективност при контакт с Дружеството. Във всеки Център за обслужване на клиенти на ЧЕЗ ще бъдат обособени отделни гишета за обслужване на клиенти на „ЧЕЗ Електро България“ АД. На телефонния номер на компанията – 0700 10 010, ще бъде активирана специална линия само за въпроси, свързани с дейността и предоставяните от Дружеството услуги. Въвеждат се нови електронни адреси за комуникация: с „ЧЕЗ Електро България“ АД - info@cezelectro.bg и с „ЧЕЗ Разпределение България“ АД - klienti@cez-rp.bg.\r\nРаботно време на центрове за обслужване на клиенти на ЧЕЗ във Видин, Монтана, Враца, Ловеч, Перник, Кюстендил и Благоевград:\r\n- Понеделник - 08:30 – 18:00 ч.;\r\n- Вторник - 08:30 – 17:00 ч.;\r\n- Сряда\t- 08:00 – 17:00 ч.;\r\n- Четвъртък - 08:30 – 17:00 ч.;\r\n- Петък\t- 08:30 – 17:00 ч.", "date": "2017.10.16", "title": "ЧЕЗ въвежда ново работно време на центровете за обслужване на клиенти във Видин, Монтана, Враца, Ловеч, Перник, Кюстендил и Благоевград"}
{"url": "http://www.focus-news.net/news/2017/10/16/2447065/inzh-zdravcho-todorov-regionalna-direktsiya-po-gorite-kyustendil-varhoviyat-koroyad-mozhe-da-bade-premahnat-ot-gorite-samo-sas-sanitarna-sech.html", "text": "Върховият корояд може да бъде премахнат от горите само със санитарна сеч. Това каза пред Радио „Фокус” – Кюстендил инженер Здравчо Тодоров, директор на Регионална дирекция по горите – Кюстендил. По думите му указанията сочат, че за борба с този вредител единственото нещо е санитарната сеч и бързото извозване на повредената дървесина. „Няма световна практика към момента да се пръска срещу този вредител. Специализираните структури и научните работници са дали съответните указания и предписания, че единственото нещо е сечта и бързото извозване на дърветата от сечището”, каза Здравчо Тодоров. Според него към момента има затруднения със собствениците на частни гори, които са нападнати от върхов корояд. Проблемът е свързан с трудното издирване на собствениците на такива гори. „Към момента горските стопанства са подали към общинските служби „Земеделие” засегнатите имоти. Общинските служби направиха списъци със заявителите или собствениците на тези гори, а тези списъци бяха дадени на всички горски служители по район на действие, както и на кметовете на населените места”, каза Здравчо Тодоров. Поставени са и обяви в кметствата, за да може собствениците на горите да бъдат информирани за случилото се. „Има определен резултат, видно е че се работи. Проблемът е когато има много наследници, които са на различни места в страната или в чужбина, а само на един наследник не може да се вмени извършването на дейности по санитарна сеч”, каза Здравчо Тодоров. По думите му усилено се работи по отношение на засегнатите горски площи от върховия корояд. В началото на 2017 година са установени 1 680 хектара изсъхнала горска площ, разположена на териториите на областите Кюстендил и Перник. Към края на месец септември общата площ е 3 127 хектара. Само за Кюстендилска област са установени 1 298 хектара. „В държавните гори площите са 1 012 хектара, а в недържавните – 286 хектара. Одобрените площи за санитарна сеч от област Кюстендил са 1 174 хектара. Това означава, че около 93% тези площи са одобрени и са разрешени за сечи. От страна на горските стопанства и фирмите има активизиране, с цел да се усвоят тези площи с цялата им налична сила”, каза Здравчо Тодоров. По думите му режимът в нормативната база е доста облекчен, прескачат се някои процедури, водели до момента със забавяне в сроковете. Една част от засегнатите площи са предоставени на местното население за добив на дърва за огрев.\r\nВенцеслав ИЛЧЕВ", "date": "2017.10.16", "title": "Инж. Здравчо Тодоров, Регионална дирекция по горите - Кюстендил: Върховият корояд може да бъде премахнат от горите само със санитарна сеч"}
{"url": "http://www.focus-news.net/news/2017/10/16/2447066/radka-banyalieva-muzey-na-aviatsiyata-krumovo-shte-otbelezhim-105-ata-godishnina-ot-parviya-boen-polet-s-den-na-otvoreni-vrati.html", "text": "Музеят на авиацията в Крумово ще отбележи 105-ата годишнина от първия боен полет с Ден на отворени врати. Това каза директорът на Музея на авиацията – Крумово Радка Банялиева  в интервю за Агенция „Фокус“ по повод първото използване на самолет за бойни цели по време на Балканската война. „16 октомври винаги е празник за Музея на авиацията и тази година ние отбелязваме празника с Ден на отворени врати и безплатен вход за всички наши посетители. Те ще могат освен да разгледат нашата постоянна външна и вътрешна експозиция, ще имат достъп до кабината на самолет МИГ – 21 бис. Ще могат да влязат  в кабата, да се снимат и да запазят тези спомени и преживявания в своя архив“, поясни директорът на музея. \r\nПо думите й в  салона на пътническия самолет Ан – 24, ще се прожектира филм, свързан с историята на Българската авиация. „Нашите малки гости ще могат да вземат участие в играта летец-откривател, която представлява откриване и свързване на определени детайли с експонати от външната експозиция. Тя е изключително интересна за малките ни гости“, допълни директорът. Банялиева поясни, че те с голям ентусиазъм разглеждат външната експозиция и намират тези детайли и самолети. „В 11.00 часа ще бъдат поднесени венци и цветя пред паметника на загиналите пилоти в музея. Ще имаме и доста гости, ветерани, членове на Астронавтическото дружество. Предполагам, че авиофенове от по-далечни места и градове ще успеят да се присъединят към нашето отбелязване на празника. Надявам се, че 16 октомври наистина ще се превърне във вълнуващ ден за всички наши гости“, допълни Банялиева. \r\nДеница КИТАНОВА", "date": "2017.10.16", "title": "Радка Банялиева, Музей на авиацията – Крумово: Ще отбележим 105-ата годишнина от първия боен полет с Ден на отворени врати"}
{"url": "http://www.focus-news.net/news/2017/10/16/2447067/sliven-chast-ot-grada-e-s-narusheno-vodopodavane-poradi-avariya.html", "text": "Част от Сливен е без вода поради авария. Това съобщиха от водоснабдителното дружество, обслужващо областта. До 13.00 часа е прекъснато водоподаването в кв. „Стоян Заимов“. До 15.00 часа вода няма да има в кв. „Индустриален“, в района на ТЕРСНАБ до бул. „Самуиловско шосе“.\r\nПри възможност водоподаването ще бъде възстановено по-рано.", "date": "2017.10.16", "title": "Сливен: Част от града е с нарушено водоподаване поради авария"}
{"url": "http://www.focus-news.net/news/2017/10/16/2447068/afp-irakskite-sili-ustanoviha-kontrol-nad-osnovnata-voenna-baza-v-kirkuk.html", "text": "В понеделник иракските сили установиха контрол над основната военна база в провинция Киркук, след като напрежението между Багдад и Ербил ескалира заради референдума за независимост на Иракски Кюрдистан, предава AFP.\r\nИракското съвместно командване, което обединява всички проправителствени сили, съобщи, че „антитерористичните единици\" са поели контрола върху военната база К1 северозападно от оспорвания град Киркук..Тереза Герова", "date": "2017.10.16", "title": "AFP: Иракските сили установиха контрол над основната военна база в Киркук"}
{"url": "http://www.focus-news.net/news/2017/10/16/2447069/vidin-70-godishen-mazh-e-zaginal-pri-pozhar-v-kvartal-nov-pat.html", "text": "70-годишен мъж е загинал при пожар в къща в квартал „Нов път“, съобщиха от ОДМВР – Видин. Тази сутрин в 4.54 часа бил получен сигнал за пожар в къща на ул. ”Славянска” в кв. ”Нов път”. Загинал е 70-годишен обитател на имота. Тялото е транспортирано за аутопсия във видинската болница. На местопроизшествието е извършен оглед от дежурна оперативна група. Според първоначалните данни пожарът възникнал от неизгасена цигара. Пламъците унищожили покривна конструкция и мебели. Спасени са близките четири сгради и лек автомобил. По случая в РУ - Видин е образувано досъдебно производство.", "date": "2017.10.16", "title": "Видин: 70-годишен мъж е загинал при пожар в квартал „Нов път“"}
{"url": "http://www.focus-news.net/news/2017/10/16/2447070/1200-rozovi-balona-shte-badat-pusnati-do-pilonite-na-ndk-na-18-oktomvri-v-pamet-na-zhenite-koito-gubyat-bitkata-s-raka-na-gardata.html", "text": "1200 розови балона ще бъдат пуснати в памет на жените, които всяка година губят битката с рака на гърдата, от 11:30 часа на 18 октомври 2017 г. (сряда) до пилоните на НДК. В събитието ще участва кметът на София Йорданка Фандъкова. Инициативата е част от информационната и профилактична кампания за борба с тежкото заболяване, инициирана от Първа САГБАЛ „Света София“. Това съобщиха от пресцентъра на болницата. Кампанията се осъществява с подкрепата на Столична община, Фондация „Една от 8“ и Националния дворец на културата. Тази година през месец октомври медицински специалисти от общо 13 лечебни заведения (в градовете София, Пловдив, Варна, Плевен и Стара Загора) прегърнаха каузата и извършват безплатни профилактични прегледи за рак на гърдата.\r\nНа събитието е поканен Дончо Барбалов, заместник-кмет на София по направление „Финанси и стопанска дейност“ и вр. изп. д. заместник-кмет по направление „Столично общинско здравеопазване“. Д-р Гергана Коларова, изпълнителен директор на Първа САГБАЛ „Света София“, управители и лекари от болниците – партньори на инициативата,  представители на Фондация „Една от 8” и Националния дворец на културата ще вземат участие в тазгодишното събитие. \r\nНачалото на информационната и профилактична кампания беше поставено на 1 октомври 2017 г. с осветяване на Националния дворец на културата в розово. Каузата подкрепиха компаниите „Астра Зенека“, „Новартис” и „Вега Медикал“. Медийни партньори са Българската национална телевизия и Радио \"Фокус\".", "date": "2017.10.16", "title": "1200 розови балона ще бъдат пуснати до пилоните на НДК на 18 октомври в памет на жените, които губят битката с рака на гърдата"}
{"url": "http://www.focus-news.net/news/2017/10/16/2447071/prezidentat-rumen-radev-voennata-mosht-tryabva-da-se-prevarne-vav-faktor-na-evropeyskata-vanshna-politika.html", "text": "Военната мощ вече трябва да се превърне във фактор на европейската външна политика. Това каза президентът Румен Радев по време на дискусията „Заедно в сигурността. Ролята на България в общата европейска отбрана“, предаде репортер на Агенция „Фокус“. \r\nПрезидентът Радев поздрави представителите на ВВС по повод празника им. \r\n\"Искам да благодаря за поканата и възможността да се присъединя към откриването на дискусията „Заедно в сигурността. Ролята на България в общата европейска отбрана“. Да поздравя организаторите на това събитие, за неговата навременност и значимост. Вярвам, че то ще се превърне в една платформа за дискусия, за обмяна на идеи“, каза Радев. „Идеята за обща европейска отбрана никак не е нова. Тя съществува даже преди първообраза на съвременния ЕС. В договора на ЕС ясно е дефинирана общата политика за сигурност и отбрана“, допълни президентът. По думите му Лисабонският договор структурира постоянното сътрудничество, когато държавите с по-големи амбиции, с по-големи възможности във военната област могат да се съюзяват.  „Искам да кажа нещо важно и наистина ние трябва да следим процесите в цяла Европа и специално в Брюксел. Въпреки, че идеята за обща европейска отбрана не намери сериозно приложение и развитие в живота на ЕС, този дебат се разгоря наново, особено след кризата в Украйна и най-вече след Брекзит и началните политически послания на президента Тръмп. Виждаме, какво стана след тези събития. След срещата на Г-7 това лято, европейските лидери в лицето на канцлера Меркел и председателя на ЕК Юнкер заговориха открито, че сигурността на Европа не може да се остави в чужди ръце. Трябва сами да поемем отговорност за нашата собствена сигурност\", обясни Радев. По думите му френският президент Еманюел Макрон е отишъл по-далеч и е заговорил за обща европейска академия.  „Виждаме нещо много важно - ЕС през последните години изживява една дълбока трансформация в схващанията си за военната мощ. Ако преди години тази военна мощ беше разглеждана в перспективата на гарантиране на сигурността на европейските граждани чрез неутрализиране на заплахите, в момента виждаме един много по-всеобхватен подход. Виждаме, че европейските лидери разглеждат военната мощ като нов импулс за интегрирането на Европа“, каза Радев.  \r\nПо думите му военна мощ вече трябва да се превърне във фактор на европейската външна политика. „В свят, в който другите глобални играчи на световната сцена развиват силно своята военна мощ, ти няма как да останеш с инструмента на меката сила“, посочи Радев. „Въпреки съвместната декларация между ЕС и НАТО ясно се казва от всички, че бъдещите европейски сили не могат да заместят НАТО, те могат само да го допълнят. Това поставя тук големия дебат за тяхната структура, за генерирането на силите“, поясни Радев. \r\nПо думите му друг проблем е силната фрагментация на отбранителната индустрия на ЕС. „Без собствена отбранителна индустрия няма как да бъдеш фактор“, заяви президентът. \r\nДеница КИТАНОВА", "date": "2017.10.16", "title": "Президентът Румен Радев: Военната мощ трябва да се превърне във фактор на европейската външна политика"}
{"url": "http://www.focus-news.net/news/2017/10/16/2447072/kyustendil-izlozhbata-120-godini-katedra-skulptura-shte-bade-predstavena-v-hudozhestvena-galeriya-vladimir-dimitrov-maystora.html", "text": "Галерията в Кюстендил ще бъде домакин на изложбата „120 години катедра „Скулптура” към Национална художествена академия. Това съобщи за Радио „Фокус” – Кюстендил Бойка Велинова, екскурзовод към Художествена галерия „Владимир Димитров – Майстора” – Кюстендил. Изложбата ще бъде открита на 19 октомври от 18.00 часа. В изложбата са представени класици, бивши преподаватели, настоящи преподаватели и студенти. През 2016 година галерията в Кюстендил беше домакин на изложба на осем студенти от катедра „Скулптура” с творби, представени по време на защитата на магистърската им степен.\r\nВенцеслав ИЛЧЕВ", "date": "2017.10.16", "title": "Кюстендил: Изложбата „120 години катедра „Скулптура” ще бъде представена в Художествена галерия „Владимир Димитров – Майстора”"}
{"url": "http://www.focus-news.net/news/2017/10/16/2447073/vidin-61-godishen-mazh-e-otkrit-obesen-v-stopanskata-postroyka-v-dvora-na-kashtata-si-v-koyato-e-goryal-pozhar.html", "text": "На 15 октомври в 07.12 часа бил получен сигнал за пожар в къща на ул. ”Акация” в кв. ”Нов път” във Видин. Това съобщиха от ОДМВР-Видин. Огънят унищожил покривна конструкция и домашно имущество. Спасени били две сгради. Причината е в процес на установяване. Екипи с два автомобила на РСПБЗН-Видин участвали в потушаването на пламъците. Обитателят на имота – 61-годишен мъж бил открит обесен в стопанската постройка в двора. Извършен е оглед на местопроизшествието, не били установени данни за насилствена смърт. Тялото е транспортирано за аутопсия във видинската болница. По случая е образувано досъдебно производство.", "date": "2017.10.16", "title": "Видин: 61-годишен мъж е открит обесен в стопанската постройка в двора на къщата си, в която е горял пожар"}
{"url": "http://www.focus-news.net/news/2017/10/16/2447074/miliet-voyna-v-kirkuk-peshmergata-e-obarkana-i-panicheski-byaga-pkk-vliza-v-srazheniyata.html", "text": "Непрекъснато пристигат нови сведения за започналата късно през нощта операция на иракската армия за освобождаване на Киркук от Пешмергата, пише вестник „Милиет”. Разложените на позиции южно от Киркук части на Пешмергата са разколебани и избягаха от фронта. Частите на правителствената армия завзеха големите петролни полета, промишлената зона на града и военната база „Кейван”. Сраженията се засилват в околностите на туркоманските околии Тазехурмату и Тузхурмату.\r\nПо информация на агенция „Ройтерс” в операцията участват елитните иракски части, специално обучени от САЩ. Местни източници посочват, че ще се проведе среща между силите на международната коалиция под лидерството на САЩ и командирите на Пешмергата. \r\nСъщевременно в Киркук влизат в действие и части на Кюрдската работническа партия (ПКК). Те започват да формират отбранителна линия. Това става съгласувано и заедно с части на Пешмергата, посочва още „Милиет”.. Георги Димов", "date": "2017.10.16", "title": "\"Милиет\": Война в Киркук: Пешмергата е объркана и панически бяга, ПКК влиза в сраженията"}
{"url": "http://www.focus-news.net/news/2017/10/16/2447075/prof-bozhidar-dimitrov-knigata-nerazgadanite-misterii-na-balgariya-na-ruskiya-avtor-andrey-kudin-prevarna-balgarskata-istoriya-v-bestselar.html", "text": "По българските книжарници вече може да се намери вторият том на книгата „Неразгаданите мистерии на България“, написана от руския учен Андрей Кудин. Това каза проф. Божидар Димитров, съобщиха от пресцентъра на Националния исторически музей. \"Две седмици след отпечатването ѝ тя вече е една от най-продаваните книги у нас\", заяви проф. Димитров. По думите му известна верига книжарници я поставят на първо място по продажби в раздел „Нехудожествена литература“. \"В същото време по книжарниците се харчи като топъл хляб и петият тираж на първия том. Руското издание на книгата жъне успех и в Русия – многохилядният ѝ тираж е изчерпан отдавна\", добави той. \r\nСпоред проф. Божидар Димитров е важно да се знае, че тази набираща популярност книга твърдо защитава българските национални тези. \"Последният руски автор, който компетентно и успешно е правил това, бе покойният голям учен, Дмитрий Лихачов\", каза още проф. Димитров.\r\nПо думите му книгата на руския автор, която е посветена по чувствителни теми на българската история, вероятно се харесва толкова много на уважавания български читател заради факта, че Андрей Кудин обича и познава България повече от мнозина българи. \"Читателят усеща тези неща. А може би помага обстоятелството, че авторът е руснак? За разлика от нас той гледа дистанцирано на ред исторически събития, свързани с България, анализира ги безпристрастно и прави обективни коментари. Именно в този подход се вижда добрата страна на ракурса отстрани върху българската история\", каза проф. Божидар Димитров. Според него авторът нерядко дава различни версии на вече утвърдени исторически тези и по този начин индиректно спори с наши и чужди авторитети (в това число и с автора на тези редове). \"Богословската академия, която Андрей Кудин е завършил, му дава възможност да представя свои не само оригинални, но и задълбочени версии за редица догадки в българската история, по които все още се спори.\r\nЗащо траките винаги са подкрепяли Троя? Участвали ли са българи в армията на Ахил? Как така в родното място на Александър Македонски още говорят български език? Колко е струвало въвеждането на българската азбука? Къде е софийският дворец на Константин Велики? Как умира император Балдуин? Прост свинар ли е бил Ивайло или висш военен аристократ? Как Боянският зограф е изпреварил великият художник Джото от Флоренция? Защо фанатизирани мюсюлмани строят църкви и манастири? Кой манастир в Странджа променя православието? Как един български митрополит успя да обедини Руската църква? Защо Бисмарк остави Варна в границите на България? Как така убити германски войници в Крим изплуваха на къмпинг „Градина”? Защо Александър Стамболийски изгони белогвардейците от България? Относно кирилицата, авторът подчертава решаващата роля на княз Борис I, защото утвърждаването на азбуката изисква материален ресурс, какъвто притежава само една държавна власт. Андрей Кудин пише, че нямаме основание да се съмняваме в думите на историка Теофилакт, който заявява, че азбуката е създадена от Климент Охридски. Това са само част от въпросите, на които Андрей Кудин предлага свои компетентни версии. Убеден съм, че и вторият том на „Неразгаданите мистерии на България“, събрал неговите изследвания върху редица спорни въпроси в българската история, които той нарича „мистерии“, ще претърпи не едно и две издания\", добави проф. Димитров. По думите му това е прекрасно, защото книгата – особено руското ѝ издание, е полезна за България. \"И може би е добре хората, които управляват България, да я прочетат, защото този руски автор се явява най-добрият български посланик и популяризатор\", каза още проф. Божидар Димитров.", "date": "2017.10.16", "title": "Проф. Божидар Димитров: Книгата „Неразгаданите мистерии на България“ на руския автор Андрей Кудин превърна българската история в бестселър"}
{"url": "http://www.focus-news.net/news/2017/10/16/2447076/montana-politsiyata-razsledva-palezh-na-kamera-za-kontrol-skorostta-na-pat-ii-81.html", "text": "На 15 октомври 2017 г. около 22,12 ч. в ОДМВР Монтана е постъпил сигнал от охранителната система на стационарна камера за контрол скоростта на движението по пътищата, собственост на сектор „Пътна полиция” при ОДМВР Монтана, намираща се на път II-81, в района на комплекс СБА Монтана. Това съобщиха от ОДМВР-Монтана. За проверка на сигнала е изпратен екип на \"Пътна полиция\", който на място е установил пламъци, излизащи от охранителната кутия на камерата. По време на огледа, направен от дежурна оперативна група, е установено, че са извършени умишлени действия при запалването на камерата, като е счупено стъкло в предната част, откъдето чрез запалителна течност е предизвикан палежа. По случая е образувано досъдебно производство.", "date": "2017.10.16", "title": "Монтана: Полицията разследва палеж на камера за контрол скоростта на път II-81"}
{"url": "http://www.focus-news.net/news/2017/10/16/2447077/nina-stavreva-kmet-na-kavarna-obshtinata-e-gotova-za-zimata-ima-dobra-koordinatsiya-mezhdu-otgovornite-institutsii.html", "text": "Община Каварна е готова за зимата, има добра координация между отговорните институции. Това каза в сутрешния блок „Добро утро България“ на Радио „Фокус“ кметът на Каварна Нина Ставрева. Тя уточни, че е подновен и анексът към проекта „Осигуряване на топъл обяд” и за този зимен сезон. \r\n„Още през септември направихме среща с кметовете, кметските наместници и ръководите на ведомства, на които им е ясно, че през зимния период трябва да насочат усилията към провеждане на системна и превантивна дейност за повишаване на устойчивостта на действия през зимата. На 19 октомври предстои провеждане на заседание на щаба за изпълнение на общинския план за защита при бедствия. Мога да заявя, че имаме готовност за предстоящия сезон, има координация между отговорните институции и звена. Имахме възможност да подпишем анекс към вече сключен договор, по който миналата година от 1 ноември до 30 април тази година, 200 души получаваха топъл обяд. Стартираме тази дейност отново от 1 ноември до 30 април следващата година“, обясни тя. \r\nКметът на Каварна допълни, че продължава работата за подобряване на градската среда с изграждане на водопроводна мрежа в 4 селища, общински пътища и улици, а до края на октомври ще бъде завършен и водопровода в новия квартал „Младост“. Нина Ставрева определи изминалия летен туристически сезон като успешен за района. Тя добави, че освен подкрепата за българската култура, другият поет ангажимент е да се работи за развитието на сектора и Каварна да се върне в списъка на желаните туристически дестинации.", "date": "2017.10.16", "title": "Нина Ставрева, кмет на Каварна: Общината е готова за зимата, има добра координация между отговорните институции"}
{"url": "http://www.focus-news.net/news/2017/10/16/2447078/prezidentat-rumen-radev-proektite-za-modernizatsiya-na-armiyata-tryabva-da-badat-obvarzani-da-imat-yasni-i-stoynostni-programi-za-industrialno-satrudnichestvo.html", "text": "Проектите за модернизация на армията трябва да бъдат така обвързани и да имат ясни и стойностни програми за индустриално сътрудничество. Това каза президентът Румен Радев по време на дискусията „Заедно в сигурността. Ролята на България в общата европейска отбрана“, предаде репортер на Агенция „Фокус“. Президентът посочи, че България трябва да покаже, че може да генерира военни способности. „Трябва да бъдем лидер в дадения ни шанс на европредседателство, точно да поставяме реалните проблеми в европейския дневен ред“, заяви държавният глава. Радев открои няколко проблема: „Първият е нашето собствено отношение към проблемите на сигурността. Какви са посланията, които излъчваме? Дали ще инвестираме в нашата сигурност, за да гарантираме собствения си суверенитет, дали ще инвестираме в собствената си сигурност, защото така искат или налагат нашите съюзници и партньори, или ще инвестираме в собствен отбранителен капацитет, за да задоволим исканията на шепа военни? Много ясно трябва да уточним нашите послания, защото те отекват извън България. На второ място трябва да преодолеем категоричното изоставане в процесите за модернизация на въоръжените сили – технологичната бездна между нас и нашите съюзници“, каза Радев. Според него огромният проблем пред държавното ръководство е как точно да се разпределят средствата. Президентът посочи, че трябва да се прецени какъв е пътят на новата техника, какви ресурси са нужди и едва тогава да се реши въпросът с ремонтите на старата. \r\nПо отношение на военно-промишлените комплекси, държавният глава поясни, че ръстът там е базиран на технологии на производство на стрелково въоръжение и боеприпаси от съветско време. „Ако конфликтите затихнат, съответно ще затихне и нашият обем на производство, защото нямаме внедрени нови технологии. Това е проблем, по който трябва да работим много активно“, заяви той. \r\nДеница КИТАНОВА", "date": "2017.10.16", "title": "Президентът Румен Радев: Проектите за модернизация на армията трябва да бъдат обвързани, да имат ясни и стойностни програми за индустриално сътрудничество"}
{"url": "http://www.focus-news.net/news/2017/10/16/2447079/veliko-tarnovo-po-povod-svetovniya-den-za-borba-s-glada-sotsialno-slabi-zhiteli-ot-obshtinata-shte-poluchat-hlyab-i-kiselo-mlyako.html", "text": "Хляб и кисело мляко ще раздава Сдружение „Св. Иван Рилски“ на социално слаби жители в балканските села и махали в община Велико Търново. Това каза за Радио „Фокус“ – Велико Търново председателят на Сдружението Благовеста Факирова. Повод за инициативата е Световният ден за борба с глада – 16 октомври. Тя се провежда ежегодно от Сдружението. „Всяка година обикаляме малките махали около Вонеща вода, в които живеят двама – трима човека. С нас са и медицински сестри, които са приятели на Сдружението. Раздаваме хляб и кисело мляко и мерим безплатно кръвното налягане и кръвната захар“, посочи Благовеста Факирова. Тя отбеляза, че ще бъдат раздадени 50 торби с храна. Те са с надпис „Спаси ме“. Върху торбите са залепени светлоотразителни емблеми. „Тези светлоотразителни емблеми възрастните хора ще могат да използват през зимните месеци, когато се движат из селото или когато идват в града. Целта е шофьорите да ги забелязват от далече, за да може да ги предпазят“, посочи Благовеста Факирова.\r\nНадежда КРЪСТЕВА", "date": "2017.10.16", "title": "Велико Търново: По повод Световния ден за борба с глада социално слаби жители от общината ще получат хляб и кисело мляко"}
{"url": "http://www.focus-news.net/news/2017/10/16/2447080/vitsepremierat-valeri-simeonov-shte-uchastva-v-chestvaniyata-na-praznika-na-voenniya-parashutist-i-shte-poseti-agrarniya-universitet-v-plovdiv.html", "text": "Заместник министър-председателят Валери Симеонов ще участва утре, 17 октомври, в честванията на Празника на военния парашутист в Пловдив. Това съобщиха от правителствената информационна служба. Вицепремиерът Симеонов ще присъства на приемането в 10.00 ч. на тържествения строй на площад „Централен“ и поднасянето на венци и цветя пред паметника на военнослужещите, доблестно изпълнили воинския си дълг. Програмата включва също демонстрация на способности, въоръжение и снаряжение, както и празничен концерт.\r\nСлед завършването на празничната церемония, вицепремиерът Симеонов ще посети Аграрния университет в Пловдив, където ще се срещне с академичното ръководство.", "date": "2017.10.16", "title": "Вицепремиерът Валери Симеонов ще участва в честванията на Празника на военния парашутист и ще посети Аграрния университет в Пловдив"}
{"url": "http://www.focus-news.net/news/2017/10/16/2447081/plovdiv-proektat-na-kulturen-kalendar-na-obshtina-asenovgrad-za-2018-g-shte-se-bade-predstaven-na-24-oktomvri.html", "text": "Представяне и публично обсъждане на проекта на Културен календар на Община Асеновград за 2018 г. ще се проведе на 24 октомври. Това съобщиха за Радио „Фокус” – Пловдив от пресцентъра на Община Асеновград.  Обсъждането ще бъде от 17.00 часа в зала 601 на административната сграда на Общината. Общинското ръководство кани всички жители на общината на публичното обсъждане на проекта на Културен календар за 2018 г.", "date": "2017.10.16", "title": "Пловдив: Проектът на Културен календар на Община Асеновград за 2018 г. ще се бъде представен на 24 октомври"}
{"url": "http://www.focus-news.net/news/2017/10/16/2447082/anadolu-agency-turskite-sili-sa-zadarzhali-trima-predpolagaemi-gyulenisti-na-granitsata-s-gartsiya.html", "text": "Трима души, заподозрени във връзки със сочената от Анкара като отговорна за миналогодишния опит за държавен преврат гюленистка организация (ФЕТО), са задържани от турските сили на границата с Гърция, предава Anadolu Agency.\r\nСъгласно разпространената информация, турски гранични служители са задържали група от хора, сред които и деца, опитващи се да преминат границата с Гърция нелегално в провинция Одрин. Заподозрените, сред които са две жени, са работили в училище, свързано с ФЕТО, и са използвали мобилното приложение за изпращане на криптирани съобщения ByLock. \r\nДецата от групата ще бъдат предадени на техните близки, уточнява агенцията.Тереза Герова", "date": "2017.10.16", "title": "Anadolu Agency: Турските сили са задържали трима предполагаеми гюленисти на границата с Гърция"}
{"url": "http://www.focus-news.net/news/2017/10/16/2447083/sergey-stanishev-pes-blizo-70-ot-evropeyskite-grazhdani-kazvat-che-iskat-obshta-evropeyska-otbrana-i-polititsite-tryabva-da-otgovoryat-na-tova-ochakvane.html", "text": "Близо 70 % от европейските граждани казват, че искат обща европейска отбрана и политиците трябва да отговорят на това очакване. Това каза лидерът на ПЕС Сергей Станишев по време на дискусията „Заедно в сигурността. Ролята на България в общата европейска отбрана“ , предаде репортер на Агенция „Фокус“. „ЕС традиционно е мека сила и това е огромно предимство и възможност, уникална черта на Съюза, която трябва да се опази и развива. Огромните предизвикателства не могат да се решат от политически решения“, каза Станишев. Според него трябва да се покаже капацитет и способности в отбраната и сигурността. „Иначе в този свят никой няма да чуе и да обърне внимание“, заяви Станишев. \r\nПо думите му само след няколко дни в Брюксел ще се проведе Европейски съвет, в който ще участва българският премиер и темата отбрана и сигурност ще бъде водеща. „Първо всички признават, че нито една от европейските страни сама, дори и най-големите не могат да се справят с рисковете в сигурността и отбраната. Това два пъти повече важи за средни и малки страни, с по-малки способности като България“, каза Станишев. „Трябва да сме наясно, ако ние сами не покажем способности, не модернизираме българските въоръжени сили, никой няма да ни иска в това сътрудничество, което се предвижда. Защото от всяка страна ще се очаква капацитет“, допълни Станишев. \r\nДеница КИТАНОВА", "date": "2017.10.16", "title": "Сергей Станишев, ПЕС: Близо 70 % от европейските граждани казват, че искат обща европейска отбрана и политиците трябва да отговорят на това очакване"}
{"url": "http://www.focus-news.net/news/2017/10/16/2447084/kardzhali-dete-na-godina-i-polovina-e-bilo-napadnato-ot-pitbul-v-rayona-na-pazara-v-grada.html", "text": "51-годишен собственик на питбул е задържан за срок до 24 часа в полицията в Кърджали, след като кучето му нападнало дете на година и половина. Това съобщиха от ОДМВР-Кърджали. Инцидентът станал в района на пазара в областния център в петък около 19 часа. Детето било с баба си на разходка, кучето се появило внезапно и захапало момиченцето в седалищната област. Детето е настанено в хирургичното отделение на кърджалийската болница. Собственикът на питбула напуснал мястото и е бил установен от криминалисти час след нападението. Срещу него е образувано досъдебно производство за нанесена телесна повреда. Работата по случая продължава разследващ полицай.", "date": "2017.10.16", "title": "Кърджали: Дете на година и половина е било нападнато от питбул в района на пазара в града"}
{"url": "http://www.focus-news.net/news/2017/10/16/2447085/blagoevgrad-70-godishna-zhena-e-bila-napadnata-pri-opit-za-grabezh-v-doma-y-v-s-marino-pole.html", "text": "В Районно управление на МВР-Петрич е получен сигнал за това, че около 20:30 часа на 14 октомври 2017 г., неизвестен извършител е проникнал в жилището на 70-годишна жена от с. Марино поле, община Петрич и след като й нанесъл удари в областта на лицето е направил опит да й отнеме сумата от около 270 лева. За случая е уведомена Районна прокуратура-Петрич. Образувано е досъдебно производство. Работата по случая продължава.", "date": "2017.10.16", "title": "Благоевград: 70-годишна жена е била нападната при опит за грабеж в дома й в с. Марино поле"}
{"url": "http://www.focus-news.net/news/2017/10/16/2447086/nova-makedoniya-makedoniya-prokopis-pavlopulos-predupredi-albaniya-che-postavya-pod-vapros-evropeyskoto-si-chlenstvo.html", "text": "Държавният глава на Гърция Прокопис Павлопулос отправи предупреждения към Албания, съгласно които Тирана поставя под въпрос членството си в Европейския съюз заради нарушаването на правата на малцинствата в страната и близките си отношения с Косово, пише скопското електронно издание „Нова Македония“ .\r\n„Гърция е мотивирана от визията за зачитане на международното право и трябва да мотивира всички страни, които имат амбиции да се присъединят към Европейския съюз. Това препоръчвам и на Албания. Подкрепяме процеса на интеграция на тази приятелска страна, с която винаги сме имали добри отношения. Но виждаме, че се развива състояние на международен авантюризъм в отношенията между Тирана и Прищина, както и брутално нарушаване на човешките права, включително и правото на частна собственост, на малцинствата в Албания. С това Албания за съжаление подкопава евроинтеграцията си. Ние няма да мълчим пред това поведение, длъжни сме пред Гърция и пред Европа да реагираме“, подчерта Павлопулос в рамките на посещение на остров Корфу.\r\nГърция е един от членовете на Европейския съюз, които не признават независимостта на Косово. Атина обвинява Албания в конфискуване на имоти, принадлежащи на гръцкото малцинство, живеещо в южната част на страната.Тереза Герова", "date": "2017.10.16", "title": "„Нова Македония“ (Македония): Прокопис Павлопулос предупреди Албания, че поставя под въпрос европейското си членство"}
{"url": "http://www.focus-news.net/news/2017/10/16/2447087/predsedatelyat-na-parlamenta-dimitar-glavchev-shte-podpishe-sporazumenie-za-satrudnichestvo-mezhdu-44-toto-narodno-sabranie-i-natsionalnoto-sdruzhenie-na-obshtinite-v-republika-balgariya.html", "text": "Председателят на парламента Димитър Главчев ще подпише споразумение за сътрудничество между 44-тото Народно събрание и Националното сдружение на общините в Република България. Това съобщиха от пресцентъра на Народното събрание.\r\nГлавчев ще присъства на 12-тата годишна среща на местните власти, която се провежда в курортен комплекс „Албена”. Подписването на споразумението ще се състои в 15.00 часа по време на пленарната сесия „Партньорства между властите – ключ към успешното развитие”.", "date": "2017.10.16", "title": "Председателят на парламента Димитър Главчев ще подпише споразумение за сътрудничество между 44-тото Народно събрание и Националното сдружение на общините в Република България"}
{"url": "http://www.focus-news.net/news/2017/10/16/2447088/varna-obshtinskite-savetnitsi-ot-gerb-organizirat-priemni-za-grazhdani-ot-17-do-20-oktomvri.html", "text": "Общинските съветници от ПП ГЕРБ – Варна Иво Иванов, Калина Пеева, Славчо Славов и Станислав Иванов ще се срещнат с граждани в дните от 17 до 20 октомври. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Иво Иванов е на 17 октомври, на Калина Пеева – на 18 октомври, на Славчо Славов - на 19 октомври, на Станислав Иванов - на 20 октомври.", "date": "2017.10.16", "title": "Варна: Общинските съветници от ГЕРБ организират приемни за граждани от 17 до 20 октомври"}
{"url": "http://www.focus-news.net/news/2017/10/16/2447089/afp-madrid-opredeli-kato-neyasen-otgovora-na-katalunskiya-lider.html", "text": "Лидерът на испанския автономен регион Каталуния Карлес Пучдемон не е дал ясен отговор на Мадрид, с който да изясни дали е обявена или не независимостта на областта. Това заяви министърът на външните работи на Испания Алфонсо Дастис в понеделник, предава AFP.\r\n„Ясно е, че Пучдемон не отговори, не даде яснотата, която изискахме от него“, подчерта Дастис, коментирайки писмото на каталунския лидер.Тереза Герова", "date": "2017.10.16", "title": "AFP: Мадрид определи като неясен отговора на каталунския лидер"}
{"url": "http://www.focus-news.net/news/2017/10/16/2447090/vitsepremierat-krasimir-karakachanov-obshtata-evropeyska-otbrana-i-obshtata-evropeyska-armiya-sa-absolyutno-neobhodimi.html", "text": "Общата европейска отбрана и общата европейска армия са абсолютно необходими. Това каза вицепремиерът и министър на отбраната Красимир Каракачанов по време на дискусията „Заедно в сигурността. Ролята на България в общата европейска отбрана“ , предаде репортер на Агенция „Фокус“. „Може ли да има обща европейска сигурност и обща европейска армия? Може, защото ако няма обща европейска отбрана и не се стигне до обща европейска отбрана ЕС ще загуби ролята, която и без това не си е издействал“, каза той. Според него може да се постигне обща европейска отбрана, ако по-малко се говори в Брюксел. „Може, ако ЕС се откаже или определени фактори се откажат от един Европейски съюз на две скорости. Може, ако има повече политици в Европа като г-н Макрон“, заяви Каракачанов. По думите му обща европейска отбрана и обща европейска армия са абсолютно необходими. „По отношение на сътрудничество във военно-промишлената област, ако този проект означава да бъдат включени всички онези страни, включително малките като България, в един справедлив, отворен принцип, има смисъл от това“, заяви вицепремиерът. \"Когато говорим за военно-промишления комплекс, правителството разглежда нещата свързани. В проектите за модернизация, в повечето от тях - възможността ние да включим възможностите на нашия военно-промишлен комплекс са големи и ние не трябва да пропускаме тези възможности\", заяви Каракачанов. \r\nПо темата с модернизация на армията, Каракачанов заяви, че страната ни изостава в този процес. Каракачанов обърна внимание, че процесът се влачи от десетилетия. Министърът на отбраната постави въпроса - модернизация или мотивация. \"Първите 15 до 20 години след промените, в армията се пипаше с мръсни политически ръкавици. Всички тези неща нанесоха огромно поражение върху съзнанието и мотивацията на българското войнство. Това, което се опитваме да правим, нещо, което не е правено от 2013 г. - увеличение на заплатите на военнослужещите\", обясни той.\r\nДеница КИТАНОВА", "date": "2017.10.16", "title": "Вицепремиерът Красимир Каракачанов: Общата европейска отбрана и общата европейска армия са абсолютно необходими"}
{"url": "http://www.focus-news.net/news/2017/10/16/2447091/ministar-krasimir-valchev-mezhdu-7-i-8-mln-leva-predvizhdame-za-uchilishtni-psiholozi-i-pedagogicheski-savetnitsi-za-dogodina.html", "text": "Между 7 и 8 млн. лева предвиждаме за училищни психолози и педагогически съветници за догодина. Това каза пред журналисти министърът на образованието и науката Красимир Вълчев, който взе участие в конференцията „Партньорство училище – родители. Добри практики и решения”, предаде репортер на Агенция „Фокус”. „Нямаме във всички училища психолози. В момента около 110 психолози и педагогически съветници са назначени в училища – предимно в училища с над 500 деца. Нашето намерение е постепенно да ги разширяваме и да предоставяме допълнителни средства на училищата, като за следващата година сме предвидили такива”, обясни Вълчев. По думите му за заплати за училищни психолози и педагогически съветници МОН от догодина ще осигури между 7 и 8 млн. лева, като допълнително ще бъдат назначени 500 такива кадри. \"И в момента училища назначават такива специалисти, но за сметка на делегирания им бюджет\", уточни той.\r\n„Надяваме се с тези допълнителни средства повече училища да имат психолози и педагогически съветници, но може би за най-малките училища няма да бъдат достатъчни”, каза още Вълчев. Той допълни, че по-малките населени места ще могат при съответната организация да споделят един такъв специалист поради недостатъчни средства по тази линия. Все още се работи по този механизъм. „Догодина най-вероятно всички училища с над 400 деца ще имат поне един психолог и педагогически съветник. В някои училища има по два или повече такива специалисти, но това е в най-големите училища”, обясни Красимир Въчев. \r\nИнна ПЕЙЧЕВА", "date": "2017.10.16", "title": "Министър Красимир Вълчев: Между 7 и 8 млн. лева предвиждаме за училищни психолози и педагогически съветници за догодина"}
{"url": "http://www.focus-news.net/news/2017/10/16/2447092/veliko-tarnovo-v-ednata-lenta-se-izvarshva-dvizhenieto-v-uchastak-ot-ul-vasil-levski-pred-sgradata-na-obshtinata-zaradi-podryazvane-na-darveta.html", "text": "В едната лента се извършва движението в участък от ул. „Васил Левски“, пред сградата на Община Велико Търново. Причината е подрязване на клоните на дърветата, намиращи се в парк „Майка България“, предаде репортер на Радио „Фокус“ – Велико Търново. Районът на парка също е ограничен за граждани, а двама служители на Общинско предприятие „Паркинги и гаражи“ предупреждават хората. Поставени са сигнални ленти, както и необходимите пътни знаци. Дейностите са част по подготовката на града за предстоящия зимен сезон. Подрязване ще бъде извършено на всички сухи и опасни клони, във всички квартали на Велико Търново.„Фокус“ припомня, че в началото на месеца бяха ремонтирани и редица детски площадки, намиращи се в различни паркове в града. Предстои и зацветяване.\r\nЛуиза ТРАНЧЕВА", "date": "2017.10.16", "title": "Велико Търново: В едната лента се извършва движението в участък от ул. „Васил Левски“, пред сградата на Общината, заради подрязване на дървета"}
{"url": "http://www.focus-news.net/news/2017/10/16/2447093/reuters-ungariya-izrazi-zadovolstvo-ot-izbornata-pobeda-v-avstriya-na-sebastian-kurts-nadezhdite-sa-za-po-tyasno-satrudnichestvo-s-viena.html", "text": "Министърът на външните работи Петер Сиярто поздрави лидера на Австрийската народна партия (АНП) Себастиан Курц за победата му на предсрочните парламентарни избори, които се проведоха в неделя, предава Reuters. \r\nВ Будапеща приветстват позицията на Курц за миграцията, която е близка до тази на унгарското правителство, а Сиярто стигна дори по-далеч, определяйки австрийския политик като личен приятел. \r\nАвстрия се измести вдясно на политическия спектър след неделното гласуване. Коалиционните преговори във Виена ще се водят между партията на 31-годишния Курц и „Партията на свободата на Австрия“ на  Хайнц-Кристиян Щрахе.\r\n„Щастливи сме, че нашата сестринска партия спечели изборите ... и сме щастливи, че техният кандидат, който по отношение на миграцията има сходни позиции с унгарското правителство, спечели вота“, подчерта Сиярто при пристигането си за среща на европейските външни министри.\r\nПървият дипломат на Будапеща заяви, че очаква източноевропейските държави, които се противопоставят на миграцията - Унгария, Полша, Словакия и Чешката република - ще работят в по-тясно сътрудничество с новото правителство на Австрия.Тереза Герова", "date": "2017.10.16", "title": "Reuters: Унгария изрази задоволство от изборната победа в Австрия на Себастиан Курц, надеждите са за по-тясно сътрудничество с Виена"}
{"url": "http://www.focus-news.net/news/2017/10/16/2447094/plovdiv-dvama-peshehodtsi-sa-s-opasnost-za-zhivota-sled-kato-sa-blasnati-ot-lek-avtomobil-na-patya-asenovgrad-plovdiv.html", "text": "Двама пешеходци са в тежко състояние след пътен инцидент между Асеновград и Пловдив. Това съобщиха от ОДМВР - Пловдив. Сигналът е подаден вчера, около 15.50 часа. По предварителни данни, 60-годишен мъж и 57-годишна жена били блъснати от лек автомобил “Форд”, докато пресичали пътното платно в района на 16 километър. Пострадалите, които са жители на столицата, са настанени в болница с опасност за живота. 45-годишната жена - шофьор на колата, е тествана с дрегер за алкохол, резултатът е отрицателен. Причините и обстоятелствата, довели до инцидента, се изясняват от разследващ полицай в Първо РУ. Образувано е досъдебно производство.", "date": "2017.10.16", "title": "Пловдив: Двама пешеходци са с опасност за живота, след като са блъснати от лек автомобил на пътя Асеновград - Пловдив"}
{"url": "http://www.focus-news.net/news/2017/10/16/2447095/aleksandar-vuchich-predlozhenieto-za-kosovo-shte-bade-predstaveno-prez-mart-2018-g.html", "text": "Държавният глава на Сърбия Александър Вучич заяви, че конкретно предложение за решение за проблема с Косово ще бъде представено през март следващата година, съобщава белградското електронно издание Srbija Danas.\r\n„Реалистично е предложението за Косово да бъде представено през март следващата година“, заяви сръбският президент, допълвайки, че за целта се налага да бъдат направени болезнени компромиси и от двете страни на масата за преговори.\r\nСъщевременно Вучич увери, че докато той е на власт, Сърбия ще провежда независима политика, в която няма да бъде допускана външна намеса. Тереза Герова", "date": "2017.10.16", "title": "Александър Вучич: Предложението за Косово ще бъде представено през март 2018 г."}
{"url": "http://www.focus-news.net/news/2017/10/16/2447096/turtsiya-novi-aresti-na-tnar-gyulenisti-v-11-razlichni-provintsiya.html", "text": "В рамките на разследване на Републиканската прокуратура в провинция Адъяман на дейността на т.нар. „Терористична организация на гюленистите/Паралелна държавна структура” (ФЕТО/ПДС) рано тази сутрин са проведени операции по задържане на 25 заподозрени лица в 11 различни турски провинции, предаде информационната агенция Догу хабер ажансъ (ДХА). Освен в Адъяман, това са провинциите Бингьол, Адана, Малатия, Османие, Ерзурум, Газиантеп, Анталия, Шърнак, Шанлъурфа и Анкара. Задържаните в Адъяман са преминали медицински прегледи и откарани за разпити в полицията. До края на деня задържаните в другите провинции също ще бъдат докарани в Адъяман, посочва още ДХА. Георги Димов", "date": "2017.10.16", "title": "Турция: Нови арести на т.нар. „гюленисти” в 11 различни провинция"}
{"url": "http://www.focus-news.net/news/2017/10/16/2447097/ministar-krasimir-valchev-vzaimodeystvieto-tryabva-da-bade-osaznata-politika-ot-strana-na-uchilishteto-detskata-gradina-i-semeystvoto.html", "text": "Взаимодействието трябва да бъде осъзната политика от страна на училището, детската градина и семейството. Това каза пред журналисти министърът на образованието и науката Красимир Вълчев, който взе участие в конференцията „Партньорство училище – родители. Добри практики и решения”, предаде репортер на Агенция „Фокус”. „Една от целите на днешната конференция е да чуем тези добри практики, да ги обобщим и да ги препоръчаме на училищата. Взаимодействието трябва да бъде осъзната политика от страна на училището и детската градина, взаимодействието между образователните институции и семейството, взаимодействието между учителите и родителите. Имаме множество такива добри практики”, посочи Вълчев. По думите му училищата и детските градини ежедневно се подлагат на натиска да партнират по-добре. Реалностите и задачите им предполагат те да работят ежедневно с родителите. Министър Красимир Въчев подчерта, че е сигурен в това, че всички образователни институции осъзнават ефективността и ползата от това да взаимодействат по-добре с родителите.\r\n\"Посланието от днешната конференцията са както към учителите, така и към родителите\", посочи Вълчев. Той призова родителите да имат повече доверие към педагозите, а учителите да не пестят сили да взаимодействат в родителите. „Няма глобален механизъм за по-добро взаимодействие – има множество неща, които да направят заедно в тази посока: съвместно обсъждане на важните теми, политика на отворени врати, подписване на споразумения между родители и училището, на кафе с директора или учителя”, каза още Красимир Въчев.\r\nИнна ПЕЙЧЕВА", "date": "2017.10.16", "title": "Министър Красимир Вълчев: Взаимодействието трябва да бъде осъзната политика от страна на училището, детската градина и семейството"}
{"url": "http://www.focus-news.net/news/2017/10/16/2447098/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавният глава на Сърбия Александър Вучич заяви, че конкретно предложение за решение за проблема с Косово ще бъде представено през март следващата година, съобщава белградското електронно издание Srbija Danas.\r\n„Реалистично е предложението за Косово да бъде представено през март следващата година“, заяви сръбският президент, допълвайки, че за целта се налага да бъдат направени болезнени компромиси и от двете страни на масата за преговори.\r\nСъщевременно Вучич увери, че докато той е на власт, Сърбия ще провежда независима политика, в която няма да бъде допускана външна намеса.\r\n*** Непрекъснато пристигат нови сведения за започналата късно през нощта операция на иракската армия за освобождаване на Киркук от Пешмергата, пише вестник „Милиет”. Разложените на позиции южно от Киркук части на Пешмергата са разколебани и избягаха от фронта. Частите на правителствената армия завзеха големите петролни полета, промишлената зона на града и военната база „Кейван”. Сраженията се засилват в околностите на туркоманските околии Тазехурмату и Тузхурмату.\r\nПо информация на агенция „Ройтерс” в операцията участват елитните иракски части, специално обучени от САЩ. Местни източници посочват, че ще се проведе среща между силите на международната коалиция под лидерството на САЩ и командирите на Пешмергата. \r\nСъщевременно в Киркук влизат в действие и части на Кюрдската работническа партия (ПКК). Те започват да формират отбранителна линия. Това става съгласувано и заедно с части на Пешмергата, посочва още „Милиет”.\r\n*** Президентът на Република Кипър Никос Анастасиадес обяви плановете си да се кандидатира за втори мандат на изборите, насрочени за януари 2018 г., пише гръцкото електронно издание Ekathimerini.\r\nАнастасиадес, 71-годишен консерватор, е широко признат заради усилията му за обединените на разделения остров. В предизборната си кампания настоящият президент ще заложи на обещанието да ускори хода на преговорите за обединение, които се сринаха в средата на текущата година. \r\n„Неспособността да се достигне до решение не е в интерес  нито на кипърските гърци, нито на кипърските турци, а естествено и на Турция. Искам да вярвам, че Турция ще види ползите от решението\", заяви Анастасиадес пред поддръжници в Никозия. \r\nРазговорите за мир се сринаха през юли, след като страните не успяха да постигнат съгласие относно статута на турските сили на острова, както и правата за намеса на Турция в Кипър, произтичащи от договора за независимост от 1960 г.\r\nАнастасиадес е изправен пред критики у дома, заради прекалено много отстъпки в разговорите или тактически грешки, които възпрепятстваха перспективите за сключване на сделка.\r\n*** Държавният глава на Гърция Прокопис Павлопулос отправи предупреждения към Албания, съгласно които Тирана поставя под въпрос членството си в Европейския съюз заради нарушаването на правата на малцинствата в страната и близките си отношения с Косово, пише скопското електронно издание „Нова Македония“ .\r\n„Гърция е мотивирана от визията за зачитане на международното право и трябва да мотивира всички страни, които имат амбиции да се присъединят към Европейския съюз. Това препоръчвам и на Албания. Подкрепяме процеса на интеграция на тази приятелска страна, с която винаги сме имали добри отношения. Но виждаме, че се развива състояние на международен авантюризъм в отношенията между Тирана и Прищина, както и брутално нарушаване на човешките права, включително и правото на частна собственост, на малцинствата в Албания. С това Албания за съжаление подкопава евроинтеграцията си. Ние няма да мълчим пред това поведение, длъжни сме пред Гърция и пред Европа да реагираме“, подчерта Павлопулос в рамките на посещение на остров Корфу.\r\nГърция е един от членовете на Европейския съюз, които не признават независимостта на Косово. Атина обвинява Албания в конфискуване на имоти, принадлежащи на гръцкото малцинство, живеещо в южната част на страната.\r\n***", "date": "2017.10.16", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/16/2447099/kyustendil-uchenitsi-ot-dupnitsa-shte-se-sreshtnat-s-mladi-ucheni-po-povod-praznika-na-grada.html", "text": "Ученици от Дупница ще се срещнат с млади учени на празника на града. Това съобщи за Радио „Фокус” – Кюстендил Емил Гущеров, председател на Общински съвет – Дупница. По думите му директорът на България антарктически институт проф. Христо Пимпирев, който ще получи почетния знак на Община Дупница, ще присъства на тържественото заседание на Общинския съвет в Дупница на 19 октомври. „Ще бъде представена и кратка презентация за експедицията до Антарктида. Планираме и една среща между млади учени и дупнишки ученици, на която учените да ги запознаят с това, което се случва на Антарктида и да разкажат интересни събития от експедицията”, каза Емил Гущеров.\r\nВенцеслав ИЛЧЕВ", "date": "2017.10.16", "title": "Кюстендил: Ученици от Дупница ще се срещнат с млади учени по повод празника на града"}
{"url": "http://www.focus-news.net/news/2017/10/16/2447100/finansovata-pomosht-na-es-za-turtsiya-shte-bade-oryazana-s-1-mlrd-evro-po-nastoyavane-na-germaniya.html", "text": "По настояване на Германия финансовата помощ на ЕС за Турция може да бъде намалена с около 1 млрд. евро,  пише вестник „Джумхуриет”, като се позовава на публикация в британския „Файненшъл Таймс”. Всяка година Анкара получава от ЕС над 4 млрд. долара под формата на предприсъединителни фондове.\r\nНа срещата на лидерите на ЕС на 19-20 октомври не се очаква да бъдат замразени или дори напълно прекратени преговорите за членство на Турция, но най-вероятно може да се отиде на орязване на годишната помощ за Анкара с над 1 млрд. евро. Политическият произвол и бруталност на Анкара, както и масовите арести на граждани на ЕС пораждат силно разочарование в правителствата в Общността. Въпреки това обаче някои от тях изпитват „безпокойство от евентуален разрив с Турция от гледна точка на сътрудничеството по овладяване на бежанската вълна, въпросите на сигурността и за обстановката в Сирия”.  \r\n„По отношение нарушаване правата на човека и спазване върховенството на закона Турция постоянно се връща все по-назад. Европа трябва да преоцени всички измерения на отношенията ЕС – Турция и ако се наложи отново да преразгледа нейния статут на страна кандидат за членство в Общността.”, посочва неназован високопоставен дипломат пред „Файненшъл Таймс”, цитиран от „Джумхуриет”. Георги Димов", "date": "2017.10.16", "title": "Финансовата помощ на ЕС за Турция ще бъде орязана с 1 млрд. евро по настояване на Германия"}
{"url": "http://www.focus-news.net/news/2017/10/16/2447101/spetsializiranata-prokuratura-obvini-za-razprostranenie-na-narkotitsi-i-podkupi-dvama-politsai-ot-zveno-za-protivodeystvie-sreshtu-drogata.html", "text": "Специализираната прокуратура повдигна обвинения на двама оперативни работници в 7-о Полицейско районно управление в София за разпространение на наркотици и получаване на подкупи. Те са задържани на 15 октомври 2017 г. при специализирана операция на Дирекция „Вътрешна сигурност“ на МВР и Специализираната прокуратура. Това съобщиха от пресцентъра на Прокуратурата. До задържането им двамата работели в районното управление по линия на противодействие на разпространението на наркотици. Служители на „Вътрешна сигурност“ обаче, започнали да ги следят от юли 2017 г. по данни, че самите те разпространяват наркотични вещества. На 15 октомври 2017 г.\r\nдвамата служители са задържани веднага, след като получили подкуп от 2000 лева, предварително „белязани“ от разследващите.\r\nСъбраните до момента доказателства сочат, че те са продавали амфетамини, марихуана и други наркотични вещества на наркодилъри, които от своя страна ги разпространявали на дребно в обслужвания от полицаите район.\r\nЕдновременно с това служителите събирали от всеки дилър по 2000 лева „такса спокойствие“ месечно. Онези, които отказвали да плащат таксата, били заплашвани, че ще ги задържани, че срещу тях ще бъдат образувани преписки и досъдебни производства.\r\nПри извършените претърсвания в специален тайник в дома на единия от служителите са намерени и иззети разноцветни таблетки, разпределени в найлонови пликчета. Според полеви тест, става дума за амфетамини.\r\nОкончателно заключение за съдържанието на таблетките предстои да даде назначена по случая експертиза.\r\nДвамата полицаи, единият от които е с дълъг стаж в МВР, се стараели да действат при пълна конспиративност. Комуникирали с „подопечните“ дилъри единствено чрез интернет приложения и „прави“ телефони (използвани само за връзка между тях).\r\nС постановления на прокурор от Специализирана прокуратура на двамата е наложено задържане до 72 часа. На 17 октомври 2017 г. в Специализирания наказателен съд ще бъде внесено искане за налагане на мярка за неотклонение „Задържане под стража“ за всеки от тях.", "date": "2017.10.16", "title": "Специализираната прокуратура обвини за разпространение на наркотици и подкупи двама полицаи от звено за противодействие срещу дрогата"}
{"url": "http://www.focus-news.net/news/2017/10/16/2447102/blagoevgrad-narusheno-e-vodopodavaneto-v-nyakolko-naseleni-mesta-ot-oblastta-poradi-remonti.html", "text": "Нарушено е водоподаването в някои райони на село Рилци и градовете Симитли, Разлог и Добринище поради ремонти на уличната водопроводна мрежа. Това съобщи за Радио „Фокус“ – Пирин дежурният диспечер във водоснабдителното дружество, обслужващо областта.\r\nВ село Рилци ремонт на уличен водопровод и канал се извършва в село на улица „Илинден“. До 1 декември от 08.00 до 18.00 часа по време на строително-монтажните работи, водоподаването ще бъде нарушено. Препоръчително е живущите в района да се запасят с необходимите количества вода за битови нужди.\r\nВ Симитли дейностите се извършват по улица „Партизанска“ на кв. Дъгова махала. В тази връзка до  31 октомври във времето до 18.00 часа водоподаването в посоченият участък ще бъде преустановено.\r\nЗаради ремонта на уличен водопровод по улица „Опълченска“ в Разлог също до 31 октомври в часовете от 08.30 до 19.30 часа ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаването на водоподаването в горепосочените населени места, да се запасят с необходимото им количество вода за питейно-битови нужди.\r\nРемонт на уличен водопровод се извършва и по ул. „Иван Вазов” в Добринище. От днес до 31 октомври, от 08.30 до 16.30 часа ще бъде нарушено водоподаването по ул. „Иван Вазов”, Добринище. Препоръчително е живущите в районите, където ще се извършват ремонтни дейности да се запасят с необходимите количества вода за битови нужди.\r\nЛивия НИНОВА", "date": "2017.10.16", "title": "Благоевград: Нарушено е водоподаването в няколко населени места от областта поради ремонти"}
{"url": "http://www.focus-news.net/news/2017/10/16/2447103/afp-irakskite-sili-sa-ustanovili-kontrol-varhu-petrolno-pole-v-kirkuk.html", "text": "Иракските власти заявиха в понеделник, че са установили контрол върху петролно поле в провинция Киркук по време на операция срещу кюрдските бойци, последвала след референдума за независимост в Иракси Кюрдистан, предава AFP.\r\nСъвместното оперативно командване на Ирак заяви, че силите са завзели нефтеното находище „Баба Гаргар“, едно от шестте в спорния район Киркук.Тереза Герова", "date": "2017.10.16", "title": "AFP: Иракските сили са установили контрол върху петролно поле в Киркук"}
{"url": "http://www.focus-news.net/news/2017/10/16/2447104/veliko-tarnovo-44-godishen-retsidivist-otkradnal-pari-ot-manastir-e-osaden-na-4-godini-zatvor.html", "text": "Окръжен съд – Велико Търново постанови спрямо 44-годишен рецидивист, откраднал пари от манастир, присъда за четири години лишаване от свобода. Той е осъден също да заплати на пострадалите обезщетение в размер на предмета на престъплението - 7900 лева. Това съобщиха от пресцентъра на Апелативна прокуратура-Велико Търново. Делото е разгледано от съда по реда на съкратено съдебно следствие, при което подсъдимият се признава за виновен и приема за верни фактите изложени в обвинителния акт. \r\n Емил И. е осъден за това, че на 8 декември 2015 г., от манастир „Св. Никола“ в с. Арбанаси, община Велико Търново, при условията на опасен рецидив, чрез повреждане на прегради, здраво направени за защита на имот – взломяване на врата на спално помещение в жилищна постройка на манастира, чрез използване на техническо средство – отвертка, отнел от владението на монахиня, без нейното съгласие, с намерение противозаконно да присвои чужди движими вещи – сумата от 7900 лева, собственост на манастир „Св. Никола“ – с .Арбанаси. \r\nОбвиняемият е осъждан с деветнадесет влезли в сила присъди за извършени престъпления. През 2013 г., докато изтърпявал ефективно наказание лишаване от свобода в Затворническо общежитие в гр. В. Търново се  запознал със  свещенослужител към БПЦ, който  на  доброволни начала посещавал затвора. След като бил на свобода, Емил И. отишъл при свещеникът и го помолил за помощ, защото нямал къде да живее и какво да яде. Свещеникът се свързал със монахините  от манастир „Св. Никола“ с. Арбанаси и ги помолил да му осигурят храна и подслон, а при нужда, той ще им помага с работа в манастира. Двете монахини се съгласили да го приемат в манастира. Емил И.  се справял добре с работата, която му възлагали и не създавал проблеми. Докато пребивавал в манастира, забелязал, че в стаята на монахините се държат пари. На 08.12.2015 г., след като монахините излезли от манастира, решил да влезе в стаята и ако намери пари, да ги открадне. С помощта на отвертка  разбил заключената врата, претърсил помещението намерил парите и ги взел, след което напуснал манастира. \r\nПрисъдата подлежи на обжалване пред Окръжен съд – Велико Търново.", "date": "2017.10.16", "title": "Велико Търново: 44-годишен рецидивист, откраднал пари от манастир, е осъден на 4 години затвор"}
{"url": "http://www.focus-news.net/news/2017/10/16/2447105/lyubomir-hristov-kmet-na-shumen-mazhoretniyat-ni-sastav-e-predstavil-grada-i-balgariya-dostoyno-na-21-voto-evropeysko-parvenstvo-za-mazhoretki.html", "text": "Мажоретният ни състав е представил Шумен и България достойно, а завоюваното отличие заслужава уважение. Това заяви Любомир Христов, кмет на Община Шумен, при срещата си с част от момичета и техните ръководителки Мариола Спасова и Снежана Иванова, предаде репортер на Радио „Фокус“ - Шумен. „Вече е традиция шуменските мажоретки да печелят отличия, самокритични са, но постигнатият успех не бива да се подценява, защото зад това стоят усилията и отговорността на ръководителите и на децата, поздравления и благодарност за постижението“, заяви Христов. Той посочи, че Община Шумен ще продължи и занапред да подкрепя този вид спорт и неговото популяризиране. Децата бяха поздравени и от Найден Косев, заместник-кмет по образование и култура. Шуменските момичета са с бронзови медали в категория традиционал корпус, възрастова група Junior, до 14 години на 21-вото Европейско първенство за мажоретки, провело се в град Алмере, Холандия. Третото място е спечелено в конкуренция с още седем държави, като разликата със състезателките от Чехия, които са втори в категорията са минимални и се дължат на допуснати грешки. Мариола Спасова, един от ръководителите на шуменския мажоретния състав посочи, че Европейското първенство в Алмере е било на много високо ниво. „Конкуренцията беше много силна, с участието на 14 държави, някои от които с близо 45-50 годишна традиция в този спорт, участниците бяха около 4000, а в категорията традиционал корпус зад нас в класирането останаха състезателките от Франция, Англия, Италия, Норвегия“, заяви Спасова. В първенството Националният отбор на Република България е бил представен от съставите на градовете Шумен, Свиленград и Нови Пазар.\r\nИвелина ИВАНОВА", "date": "2017.10.16", "title": "Любомир Христов, кмет на Шумен: Мажоретният ни състав е представил града и България достойно на 21-вото Европейско първенство за мажоретки"}
{"url": "http://www.focus-news.net/news/2017/10/16/2447106/orhan-pamuk-ot-politicheska-gledna-tochka-veche-ne-moga-da-zhiveya-v-istanbul.html", "text": "Носителят на Нобелова награда за литература турски писател Орхан Памук заявява за италианския вестник „Ла Стампа”, че от политическа гледна точка вече не може да живее в Истанбул, предаде информационната агенция Догу хабер ажансъ (ДХА). Именно поради това Орхан Памук предпочита да отива в Истанбул „тихичко, за да не привлича излишно внимание, каквото и да означава това”. Интервюто му е публикувано под заглавие „Унищожиха любимия ми Истанбул”. Понеже според него през последните 15 години световният мегаполис е претърпял промяна в отрицателна насока. Още повече, че по думите на Орхан Памук „от политическа гледна точка вече е станало грешно и некоректно да се акцентира, или дори и само да се споменава носталгията.”, цитира ДХА публикация в „Ла Стампа”. Георги Димов", "date": "2017.10.16", "title": "Орхан Памук: От политическа гледна точка вече не мога да живея в Истанбул"}
{"url": "http://www.focus-news.net/news/2017/10/16/2447107/yambol-vremenno-dvizhenieto-po-pat-iii-5304-kukorevo-okop-se-osashtestvyava-v-edna-lenta-poradi-razlyato-maslo-na-patnoto-platno.html", "text": "Временно движението по път III-5304 Кукорево - Окоп в област Ямбол се осъществява в една лента поради разлято масло на пътното платно. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост.", "date": "2017.10.16", "title": "Ямбол: Временно движението по път III-5304 Кукорево - Окоп се осъществява в една лента поради разлято масло на пътното платно"}
{"url": "http://www.focus-news.net/news/2017/10/16/2447108/veliko-tarnovo-18-godishno-momche-e-postradalo-sled-sbivane-v-pavlikenskoto-selo-dolna-lipnitsa.html", "text": "44-годишен мъж намушкал с нож 18-годишно момче в павликенското село Долна Липница, съобщиха от Областната дирекция на МВР – Велико Търново. В събота в управлението в Павликени е получен сигнал за пострадал при скандал мъж в село Долна Липница. Изпратеният на мястото екип е установил, че 44-годишния Й. Й. от Дряново отишъл в село Долна Липница в дома на 18-годишно момче, за да го предупреди да не тормози сина му. Разговорът преминал в скандал, който прераснал в сбиване, при което Й. Й. нанесъл с нож порезни рани в областта на рамото и гърдите на 18-годишния младеж, след което напуснал селото. В последствие 44-годишния мъж е установен и задържан в Дряново. Ножът е иззет. Пострадалият е откаран във великотърновската болница, без опасност за живота. По случая е образувано досъдебно производство.", "date": "2017.10.16", "title": "Велико Търново: 18-годишно момче е пострадало след сбиване в павликенското село Долна Липница"}
{"url": "http://www.focus-news.net/news/2017/10/16/2447109/sport-mariya-sharapova-pristigna-v-moskva-za-uchastie-v-kupata-na-kremal.html", "text": "Мария Шарапова пристигна в Москва за участие в турнира „Купата на Кремъл“, за който получи „уайлд кард“ от организаторите. В първи кръг рускинята ще играе срещу Магдалена Рибарикова от Словакия. \r\nБившата световна номер едно се завърна в родината си от Китай, където в неделя спечели 35-тата титла в кариерата си след победа с 7:5, 7:6 над Арина Сабаленка от Беларус. Титлата бе първата за рускинята след завръщането й на корта след 15-месечно наказание, наложено заради употреба на забраненото вещество мелдоний.", "date": "2017.10.16", "title": "Спорт: Мария Шарапова пристигна в Москва за участие в Купата на Кремъл"}
{"url": "http://www.focus-news.net/news/2017/10/16/2447110/pazardzhik-srokat-za-seitba-v-oblastta-se-udalzhava-zaradi-blagopriyatnoto-vreme.html", "text": "Не е необходимо да се бърза за сметка на добрата подготовка на почвата. Това каза за Радио „Фокус“ - Пазарджик директорът на Опитната станция по поливно земеделие Христина Георгиева. Преди обработката трябва да се направи торене със суперфосфати, особено в дълбочина, където е кореновата система на житото - около 20 - 25 см максимум. Достатъчното количество е 10 - 15 кг, а който има по-големи възможности може и повече, но торенето трябва да бъде балансирано. Продължителното торене с азотен тор води до небалансирано хранене и вкисляване на почвата. „На много места вече големите производители на по-големи площи започнаха сеитба и бяха в разгара си преди последния дъжд на 7-ми октомври, който падна, при нас беше около 40 литра“, добави тя. Сега се правят опити за сеитба, благоприятни са условията в наклонените терени. Срокът за сеитбата е от 5-ти до 25 октомври по многогодишна информация, макар че в последните години есента е по-топла и удължена и полагането на семената може да се извършва и по-късно.\r\nАлбена ЖИЛЕКОВА", "date": "2017.10.16", "title": "Пазарджик: Срокът за сеитба в областта се удължава заради благоприятното време"}
{"url": "http://www.focus-news.net/news/2017/10/16/2447111/zapochna-redovnoto-zasedanie-na-savet-vanshni-raboti-v-lyuksemburg-s-uchastieto-na-vitsepremiera-ekaterina-zaharieva.html", "text": "Започна редовното заседание на Съвет „Външни работи“ с участието на заместник-министър председателят по правосъдната реформа и министър на външните работи Екатерина Захариева. Това съобщиха от пресцентъра на Министерството на външните работи. Заседанието на първите дипломати започна с обсъждане на обстановката в Мианмар.", "date": "2017.10.16", "title": "Започна редовното заседание на Съвет „Външни работи“ в Люксембург с участието на вицепремиера Екатерина Захариева"}
{"url": "http://www.focus-news.net/news/2017/10/16/2447112/afp-irakskite-sili-sa-ustanovili-kontrol-nad-voennoto-letishte-v-kirkuk.html", "text": "В понеделник иракските сили са установили контрол над военното летище в близост до Киркук в рамките на операция, последвала след референдума за независимост в Иракси Кюрдистан, предава AFP.\r\nПо-рано в понеделник бе съобщено, че силите на Багдад са завзели петролното находище „Баба Гаргар“ и военна база. Операцията срещу кюрдския регион бе стартирана в рамките на нощта.Тереза Герова", "date": "2017.10.16", "title": "AFP: Иракските сили са установили контрол над военното летище в Киркук"}
{"url": "http://www.focus-news.net/news/2017/10/16/2447113/vatan-turskata-armiya-sazdava-dva-oporni-punkta-v-severna-siriya-okolo-afrin-i-blizo-do-haleb.html", "text": "Турски подразделения Командос навлязоха на 20 километра на сирийска територия и достигнаха до южните граници на град Африн, който е окупиран от Отрядите за народна самозащита (НПС) на сирийските кюрди, пише вестник „Ватан”. От тук те ще напреднат от Изток на Запад чак до Анадан – в близост до Халеб. На места позициите на турската армия са на по-малко от 3 км. разстояние от въоръжените формирования на ОНС. Освен това турската армия ще използва две военно-въздушни бази в района. Това са летищата Тафтеназ и Ебу Духур, които в момента са под контрола на Сирийските демократични сили (СДС) и ще бъдат предадени на турския военен контингент. \r\nПозициите на турската армия са на 20 километра от центъра на Африн, т.е. той без проблем може да бъде обстрелван с гаубиците „Фъртъна” с далекобойност 40 км. Оборудваната в близката планина Берекет специална Станция за подслушване и следене позволява да се регистрира отблизо всякаква дейност на ОНС в северно направление. За целта се използват дронове и разузнавателни самолети, а добитата информация незабавно се докладва на Командния център, посочва още „Ватан”.Георги Димов", "date": "2017.10.16", "title": "\"Ватан\": Турската армия създава два опорни пункта в Северна Сирия – около Африн и близо до Халеб"}
{"url": "http://www.focus-news.net/news/2017/10/16/2447114/premierat-boyko-borisov-ako-schitame-che-shte-ima-voyna-i-shte-se-gotvim-za-takava-smenyame-prioritetite.html", "text": "Ако считаме, че ще има война, сменяме приоритетите. Това каза министър-председателят Бойко Борисов  по време на дискусията „Заедно в сигурността. Ролята на България в общата европейска отбрана“ , предаде репортер на Агенция „Фокус“.  „Приемам темата с прискърбие. Когато в света започне да се говори за въоръжаване, превъоръжаване, надпревара във въоръжаването нищо добро не е постигнато в историята до сега“, обясни Борисов. „За съжаление европейската дипломация търпи огромни укори“, коментира той и поясни, че за темата – сигурност и отбрана през последните месеци се говори много. „Само преди 6 месеца по време на Европейски съвет, включително и президентът Еманюел Макрон беше против общата европейска отбрана. За няколко месеца всички претъпяха метаморфози, защото видяха огромна заплаха и нови военни съюз“, коментира Борисов.  „Военните добре си дават сметка какво значи военен съюз Индия, Китай, Иран, Русия и Турция. Какъв отбранителен съюз ще има срещу този, ако се изпусне дипломацията и дойде време военните да го решават. Само брутният продукт на тези държави е по-голям от този на Г-7“, добави той.  \r\nПремиерът обърна внимание, че за първи път се е вкарала думата индустриално сътрудничество. Борисов припомни, че преди време в България са се произвеждали верижни машини, които в момента струват около 15 млн. евро. „Какво пречи пак да правим това. Да, ще направим индустриално сътрудничество с някоя държава – за електротехника, за оръжие. Същото се отнася и за голяма част от корабите. Как ремонтираме натовски хеликоптери? В авиацията през последните години се направи доста. Г-н Радев го каза правилно – отиват в Афганистан и се оказва, че са купени все транспортни вертолети. Пазарени са така в поръчките, че нямат въоръжение. Сега, на фона на всичко – заплати трябва да вдигаме, трябва да ги превъоръжаваме, те нямат нищо“, каза още той. \r\n„Много е важно и благодаря на всички, че имаме обществен консенсус. Ако считаме, че ще има война и ще се готвим за такава, трябва да преориентираме държавата в такива условия. Въоръжение, армия, пари насочваме в тази посока. Но те не могат да стигнат за всичко. Ако това е консенсусът действаме по тази тема.  Иначе милиард за това, за онова, доходи, доходи\", подчерта Борисов.\r\n„И на нас ни се иска всичко да стане, да не говорим, че трябва да подменим и ракетите, които имаме. Затова с Общата европейска отбрана започваме да мислим и откъде ще дойде противникът. Същият ли е южният фланг на НАТО с тези нови съюзи, като имаме предвид и отношенията между големите европейски държави и Турция. Имаше време, когато унищожавахме и ракети. Как ще се предпазим с няколко самолета? Какво ще правим, ако няма европейски план? Генерал Боцев трябва да направи план, да каже каква война ще водим, как да ги посрещнем, откъде ще дойдат“, коментира премиерът. „Щом слагаме тази тема – отбрана и почваме всички да говорим, че явно ни е страх, Европа очаква отнякъде нападение“, добави той. \r\nПремиерът обърна внимание на мигрантската вълна, на тероризма. „Европа става под натиск. Нито можем да се справим с тероризма, атакуваха най-силните държави и успяха. Избори в Европа се печелят с анти мигрантска вълна. Тези, които са далеч от границата с Турция твърдят, че тя не била в ЕС. Ок, не е, но защо трябва да скъсаш с всички споразумения. На тях им е лесно, далеч са“, допълни Бойко Борисов. „Много можем да си говорим. Надявам се с дипломация  и по-твърда ръка от европейските ни лидери. Поколенията са забравили какво е война. Европа не е подготвена. Тези държави, които са готови за война, при тях човешкият фактор не съществува или е пренебрежимо малък. В Европа един войник да загине е трагедия. И това е правилно, най-хуманно, ценим човешкия живот“, каза още той. \r\n„Благодаря на колегите, готови сме да мислим в общ консенсус, отчитайки всички заплахи, включително и на смяна на периоритетите. Ако военните ни убедят, че това е по-важно от всичко\", обясни премиерът и допълни, че приоритет за правителството е било образованието. \r\nСпоред премиера няма да е лошо, ако държавният глава Румен Радев постави въпроса за общата европейска отбрана и на заседание на КСНС. \r\nДеница КИТАНОВА", "date": "2017.10.16", "title": "Премиерът Бойко Борисов: Ако считаме, че ще има война и ще се готвим за такава, сменяме приоритетите"}
{"url": "http://www.focus-news.net/news/2017/10/16/2447115/korneliya-ninova-bsp-neobhodima-e-nova-normativna-baza-v-otbranata.html", "text": "Необходима е нова нормативна база в отбраната. Това каза лидерът на БСП Корнелия Нинова по време на дискусията „Заедно в сигурността. Ролята на България в общата европейска отбрана“, предаде репортер на Агенция „Фокус“. Нинова заяви, че трябва да се променят няколко закона, противоречащи си и някои остарели тестове. „Нашите експерти предлагат да се направи преглед на отбраната и на този преглед да приемем нов Закон за отбраната и нов Закон за резерва“, заяви Нинова. Според нея по отношение на отбраната могат да ни обединят две неща. „Първото е ако се съгласим всички, че поставяме националния интерес на България, националната сигурност на всеки един, желанието ни да няма война и да не допускаме страната ни да бъде използвана като плацдарм. Т.е. да кажем, че искаме мир“, каза лидерът на БСП. По думите й второто нещо е всички да бъдат за единна и силна Европа на една скорост и европейските лидери да намерят път това да бъде постигнато. „Ако имаме съгласие по тези две големи теми, то имаме шанс да търсим общите решения. Наистина и в Европа, различните държави, различните лидери имат различни мнения по въпросите за сигурността и отбраната. Всяка държава, както и ние, има своите национални предизвикателства“ ,каза Нинова. „Но имаме ли общи предизвикателства пред всички европейски държави? Имаме“, коментира Нинова. \r\nДеница КИТАНОВА", "date": "2017.10.16", "title": "Корнелия Нинова, БСП: Необходима е нова нормативна база в отбраната"}
{"url": "http://www.focus-news.net/news/2017/10/16/2447116/ruse-84-godishen-mazh-e-pochinal-sled-pozhar-v-doma-mu-v-grada.html", "text": "Тази нощ служителите на РДПБЗН са гасили пожар в апартамент в блок „Сакар планина“ в Русе. 84-годишният собственик на жилището е починал. Това съобщиха от ОДМВР-Русе. На 15 октомври 2017 г. в 21:32 часа е постъпил сигнал за пожар в апартамент на осмия етаж в блок „Сакар планина“. Огнеборци от Втора РСПБЗН–Русе с два противопожарни автомобила и служители от Първа РСПБЗН–Русе с автомеханична стълба са изпратени за гасене на пожара. Изпратени са и екипи на полицията. Първоначалният сигнал е бил, че гори терасата на жилището. При пристигане на място са се виждали силни пламъци, излизащи от терасата на осмия етаж. Живущите в района са информирали, че малко преди пристигането на екипите на адреса се е чул гръм. Хората от блока са казали, че има вероятност собственикът – мъж на 84 години, да е вътре. Мъжът е открит паднал в банята. Той незабавно е откаран от екипа на ЦСПМ – Русе в болницата, но по-късно е съобщено, че е починал. Евакуирани са били около 10 човека от входа. Пожарът е изгасен. Нанесени са щети по кухнята и терасата на апартамента, силно са опушени всички стени. На местопроизшествието е извършен оглед от дежурна оперативна група на ОДМВР – Русе. Причините за възникване на пожара и за смъртта на възрастния мъж предстои да бъдат изяснени. Образувано е досъдебно производство.", "date": "2017.10.16", "title": "Русе: 84-годишен мъж е починал след пожар в дома му в града"}
{"url": "http://www.focus-news.net/news/2017/10/16/2447117/afp-madrid-dade-na-kataluntsite-srok-do-chetvartak-da-izyasnyat-kazusa-s-nezavisimostta.html", "text": "Централното правителство в Мадрид заяви, че каталунският лидер Карлес Пучдемон не е изяснил дали е обявил или не независимост на автономния регион, и го призова да „изясни“ въпроса до 10 часа (местно време) в четвъртък, предава AFP.\r\n„Правителството съжалява, че лидерът на каталунското правителство реши да не отговаря на искането, отправено от правителството“ в Мадрид, подчерта вицепремиерът Сорая Саенс де Сантамария в рамките на пресконференция.Тереза Герова", "date": "2017.10.16", "title": "AFP: Мадрид даде на каталунците срок до четвъртък да изяснят казуса с независимостта"}
{"url": "http://www.focus-news.net/news/2017/10/16/2447118/korneliya-ninova-bsp-tryabva-da-postavim-na-parvo-myasto-choveshkiyat-faktor-a-sled-tova-modernizatsiyata-i-tehnikata.html", "text": "Трябва да поставим на първо място човешкият фактор, а след това модернизацията и техниката. Това каза лидерът на БСП Корнелия Нинова по време на дискусията „Заедно в сигурността. Ролята на България в общата европейска отбрана“, предаде репортер на Агенция „Фокус“. Нинова обърна внимание, че каквато и техника да закупим, ако няма готови специалисти, които да я използват, няма смисъл. „Със съжаление чух днес ръководството на ВВС, на празника им, да споделят, че изключително много се тревожат за демотивацията на личния състав, напускането на кадрите и от липсата им. Следователно човешки ресурс на първо място“ ,заяви лидерът на БСП. По отношение на модернизацията, Нинова посочи, че има политически спорове по тази тема години наред. „Къде е балансът? И трите рода войски имат нужда от модернизация. Имаме нужда и на фона на това, което се случва в света, но можем ли политиците да намерим баланса, така да бъде разположен във времето, че да не натоварва най-бедната страна, страната с големи социални проблеми до степен така, че да лиши правителството, което и да е то, да може да решава други проблеми. Баланс е необходим и разполагане във времето на тези проблеми“, каза Нинова. Според Нинова не се говори за пръв път за индустриата и индустриалното сътрудничество. По думите й България има потенциала като нация. „Имаме и отбранителната промишленост, т.е. ето възможностите как да се възползваме от тази обща европейска политика“, заяви Нинова. Според нея това са сериозни и големи въпроси, които предстои да намерят решение. „Още веднъж казвам, че е възможно да се намерят тези решения на базата на национално съгласие, но стъпвайки на принципи и ценности – и български, и европейски. Те да бъдат национален интерес и мисъл за това как Европа в следващите месеци и години да намери своя общ път, дори и в различията си, да остане единна, да стане силна и да намери общото решение за сигурността не само на ЕС като такъв, но на всеки европейски гражданин като човек“, заяви лидерът на БСП.\r\nДеница КИТАНОВА", "date": "2017.10.16", "title": "Корнелия Нинова, БСП: Трябва да поставим на първо място човешкият фактор, а след това модернизацията и техниката"}
{"url": "http://www.focus-news.net/news/2017/10/16/2447119/the-london-evening-standard-nad-20-dushi-sa-zaginali-v-rezultat-na-gorskite-pozhari-v-portugaliya.html", "text": "Повече от 20 души са станали жертви на горските пожари, които бушуват в Португалия и северозападния испански регион Галисия, съобщава британският вестник The London Evening Standard, като се позовава на данни от местното издание Correio da Manha.\r\nПортугалските власти съобщиха в ранните часове на понеделник, че през нощта в резултат на стихията са загубили живота си шестима души. По-късно те коригираха броят им до най-малко 20, сред които 19-годишна бременна жена.Тереза Герова", "date": "2017.10.16", "title": "The London Evening Standard: Над 20 души са загинали в резултат на горските пожари в Португалия"}
{"url": "http://www.focus-news.net/news/2017/10/16/2447120/gen-konstantin-popov-gerb-evropa-tryabva-da-varvi-vse-po-obedinena-po-otnoshenie-na-sigurnostta-i-otbranata.html", "text": "Европа трябва да върви все по-обединена по отношение на сигурността и отбраната. Това каза председателят на Парламентарната комисия по отбрана и депутат от ГЕРБ ген. Константин Попов по време на дискусията „Заедно в сигурността. Ролята на България в общата европейска отбрана“, предаде репортер на Агенция „Фокус“. Ген. Попов заяви, че средата за сигурност е силно непредвидима. „Нещо, което е много сериозно“, обясни той. По думите му разместването на геополитическите пластове може да доведе до конфликти във зони, в които не очакваме и тези конфликти да се развият бързо. „Европа е много привлекателна със стандарта на живот, социални програми. Европа се изправя пред много рискове, които са близо до нас“, каза председателят на Комисията по отбрана и изброи Близкият Изток, Африка и Черноморски регион. „Това, което е важно да подчертаем и може би се изплъзва като рискове е, че Европа едновременно с това е беззащитна“, заяви ген. Константин Попов. Според него в Европа има изключително тромава бюрокрация, фрагментирана индустрия, най-различни армии, приоритети, липса на военна политика, на решения, които могат да се видят.  „Очевидно е, че Европа трябва да върви все по-обединена и по отношение на сигурността и отбраната. Това е моята лична оценка. Тук не искам да ангажирам Комисията по отбрана, но по-скоро това е усещане“, заяви ген. Попов. Според него се забелязва обаче политическата воля и това е нещо положително. \r\nДеница КИТАНОВА", "date": "2017.10.16", "title": "Ген. Константин Попов, ГЕРБ: Европа трябва да върви все по-обединена по отношение на сигурността и отбраната"}
{"url": "http://www.focus-news.net/news/2017/10/16/2447121/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Обединеното Кралство Борис Джонсън, един от най-големите привърженици на Брекзита, заяви на българския си колега Екатерина Захариева, че е уверен, че председателството на страната й на Съвета на Европейския съюз ще бъде „много успешно“, предава Independent Balkan News Agency.\r\nДжонсън и Захариева, която е на двудневна работна визита във Великобритания, проведоха преговори в Лондон.\r\n„София и Лондон потвърждават стратегическия характер на двустранните си отношения, включително в областта на отбраната и сигурността, и ще работят заедно за европейската перспектива, стабилност и благосъстояние на Западните Балкани“, се казва в изялвение на Министерството на външните работи в София.\r\n„Сигурен съм, че вашето председателство ще бъде много успешно. Това, което правите в Западните Балкани е много важно за нас и ние го подкрепяме. Трябва да има евроатлантическа перспектива за тези държави. Нека координираме нашите действия“, призова Джонсън. \r\nПрез май 2018 г. България ще бъде домакин на среща на върха на Западните Балкани, организирана в рамките на българското председателство на ЕС.\r\n*** Нито да, нито не - така регионалният лидер Карлес Пучдемон избегна прекия отговор на ултиматума на Мадрид към властите в Барселона да изяснят дали е обявена или не независимост на Каталуния. Минути преди изтичането на крайния срок на ултиматума (10 часа местно време в понеделник, 16 октомври), Пучдемон отново предложи диалог чрез посредничество или дори разговор с министър-председателя на Испания Мариано Рахой.\r\nВ отговора си Пучдемон предлага спешна среща с Рахой „колкото е възможно по-скоро“. Каталунският лидер повтори, че „приоритетът на моето правителство е да търси пътя на диалога“.\r\n*** Лидерът на испанския автономен регион Каталуния Карлес Пучдемон не е дал ясен отговор на Мадрид, с който да изясни дали е обявена или не независимостта на областта. Това заяви министърът на външните работи на Испания Алфонсо Дастис в понеделник.\r\n„Ясно е, че Пучдемон не отговори, не даде яснотата, която изискахме от него“, подчерта Дастис, коментирайки писмото на каталунския лидер.\r\n*** В понеделник иракските сили са установили контрол над военното летище в близост до Киркук в рамките на операция, последвала след референдума за независимост в Иракси Кюрдистан.\r\nПо-рано в понеделник бе съобщено, че силите на Багдад са завзели петролното находище „Баба Гаргар“ и военна база. Операцията срещу кюрдския регион бе стартирана в рамките на нощта.\r\n*** Държавният глава на Гърция Прокопис Павлопулос отправи предупреждения към Албания, съгласно които Тирана поставя под въпрос членството си в Европейския съюз заради нарушаването на правата на малцинствата в страната и близките си отношения с Косово.\r\n„Гърция е мотивирана от визията за зачитане на международното право и трябва да мотивира всички страни, които имат амбиции да се присъединят към Европейския съюз. Това препоръчвам и на Албания. Подкрепяме процеса на интеграция на тази приятелска страна, с която винаги сме имали добри отношения. Но виждаме, че се развива състояние на международен авантюризъм в отношенията между Тирана и Прищина, както и брутално нарушаване на човешките права, включително и правото на частна собственост, на малцинствата в Албания. С това Албания за съжаление подкопава евроинтеграцията си. Ние няма да мълчим пред това поведение, длъжни сме пред Гърция и пред Европа да реагираме“, подчерта Павлопулос в рамките на посещение на остров Корфу.\r\nГърция е един от членовете на Европейския съюз, които не признават независимостта на Косово. Атина обвинява Албания в конфискуване на имоти, принадлежащи на гръцкото малцинство, живеещо в южната част на страната.\r\n*** Макар дълго време да водеше убедително в социологическите проучвания, Християндемократическият съюз (ХДС) не просто загуби изборите за регионален парламент в Долна Саксония, но и записа най-лошото си представяне в провинцията от 1959 г. насам.\r\nВ понеделник в Берлин партиите се събират, за да обсъдят резултатите от неделния вот за парламент в Хановер. В провинцията се допуска възможността за създаване на голяма коалиция между победилата Германска социалдемократическа партия (ГСДП) и ХДС. Възможно е съставянето на „светофарна“ коалиция между ГСДП, СвДП и „Зелени“, а също и „ямайски“ съюз между ХДС, СвДП и „Зелени“.\r\n*** Следващ канцлер на Австрия може да бъде едва 31-годишният Себастиан Курц, след като Австрийската народна партия (АНП) спечели неделния парламентарен вот, отбелязва националният ежедневник Die Presse. Във Виена предстоят тежки коалиционни преговори между АНП и „Зелени“, които може да продължат месеци. \r\nВсички партии, разположени вдясно от центъра на политическия спектър, получиха по-голяма подкрепа на предсрочните парламентарни избори, в сравнение с предходните такива. Това се дължи основно на един проблем – миграцията. За 38 % от гражданите на Австрия тройката „имиграция-убежище-миграция“ е най-важният въпрос, по който правителството във Виена би трябвало да работи. Но и сам по себе си младият Себастиан Курц се оказа достатъчен мотив за избирателите пред урните.\r\nСоциалдемократическата партия на Австрия не успя да предложи решение на проблема с миграцията. Партията на Кристиан Керн не положи и особени усилия да привлече симпатизанти в рамките на предизборната кампания, не липсваха и съмнения за мръсна игра – т.нар. Афера „Зилберщайн“.\r\n***", "date": "2017.10.16", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/16/2447122/pazardzhik-ot-060-lv-do-100-lv-za-kilogram-e-tsenata-na-grozdeto-v-oblastta.html", "text": "Много търговци и производители продължават продажбата на грозде на едро по пътя Пазарджик - Пловдив, сочи репортерска проверка на Радио „Фокус“ – Пазарджик. Гроздето е пакетирано в найлонови чували по 25 кг, а цената му е от 0.60 до 1.00 лв. за килограм в зависимост от сорта. Най-често клиентите са производители на домашно вино и ракия. На разклоните по пътя са обособени импровизирани сергии, на които е изложено гроздето. За сорт „Памид“ цената е от 0.60 лв. за килограм, а за сортовете „Мерло“ и „Каберне“ тя достига до 1.00 лв. за килограм. Производителите коментират, че заради малкото валежи през последните два месеца на лятото реколтата е по-слаба от миналата година и това води до повишаване на продажната цена.\r\nАлбена ЖИЛЕКОВА", "date": "2017.10.16", "title": "Пазарджик: От 0.60 лв. до 1.00 лв. за килограм е цената на гроздето в областта"}
{"url": "http://www.focus-news.net/news/2017/10/16/2447123/daily-sabah-v-istanbul-sa-zadarzhani-39-predpolagaemi-chlenove-na-islyamska-darzhava.html", "text": "Антитерористичното звено на полицията в Истанбул е задържало 39 предполагаеми членове на близкоизточната радикална групировка „Ислямска държава“, 32-ма от които са чуждестранни граждани, съобщава вестник Daily Sabah. \r\nСъгласно разпространената информация, в ранните часове на понеделник полицията е задействала 15 операции в общо осем квартала на града. Образувано е производтсво за депортирането на предполагаемите  чуждестранни терористи. \r\nГолям брой цифрови материали и документи са иззети в рамките на акциите, извършени в домовете на заподозрените, допълват от редакцията. Тереза Герова", "date": "2017.10.16", "title": "Daily Sabah: В Истанбул са задържани 39 предполагаеми членове на „Ислямска държава“"}
{"url": "http://www.focus-news.net/news/2017/10/16/2447124/natsionalna-kompaniya-industrialni-zoni-i-tehnicheski-universitet-sofiya-shte-podpishat-memorandum-za-satrudnichestvo.html", "text": "Национална компания индустриални зони“ ЕАД (НКИЗ) и Технически университет-София (ТУ) ще подпишат меморандум за сътрудничество, с което обединяват усилията си за ускорено професионално изграждане на млади специалисти. Това съобщиха от пресцентъра на НКИЗ. Инициативата е част от проекта на националната компания „Fast-tracking Success”, който предоставя възможности на студентите за стажове и постоянна заетост в компаниите, опериращи в индустриалните зони от портфолиото на НКИЗ.\r\nМеморандумът ще бъде подписан в рамките на дванадесетото изложение на работодателите „Дни на кариерата“, което ще се проведе на 17 и 18 октомври 2017 г. в ТУ-София. Подписите си ще положат изпълнителният директор на „Национална компания индустриални зони“ Антоанета Барес и проф. д. т. н. инж. Георги Михов, ректор на ТУ-София.\r\nОфициалното откриване на изложението ще се състои на 17 октомври 2017 г. (вторник), от 10.00 ч. в централното фоайе на 12-ти учебен корпус, ТУ-София, бул. \"Климент Охридски\" №8. Меморандумът за сътрудничество ще бъде подписан от 10.30 ч. в заседателна зала на Академичен Съвет, 1-ви учебен корпус на Ректората на университета, ет. 2.", "date": "2017.10.16", "title": "„Национална компания индустриални зони“ и Технически университет-София ще подпишат меморандум за сътрудничество"}
{"url": "http://www.focus-news.net/news/2017/10/16/2447125/pochistvaneto-na-rechni-korita-v-sofiya-prodalzhava.html", "text": "Почистването на речни корита в София продължава. Това съобщиха от пресцентъра на Столична община. През изминалата седмица приключи почистването на нови 3195 м речни корита, дерета и отводнителни канари на територията на Столична община - дере „Витошки бор” (400 м) в район „Витоша”, река Църна бара (450 м) в район „Надежда”, отводнителен канал в кв. Кремиковци (585 м), река Войнежка (450 м) в район „Нови Искър”, два участъка на река Слатинска (670 м) в район „Подуяне” и отводнителен канал в с. Казичане (640 м). \r\nПродължава почистването на реките: Владайска в централна градска част – от бул. „Акад. Иван Е. Гешов” до бул. „Тодор Александров” (1100 м), Перловска (1210 м) в район „Подуяне”, Шеовица (200 м) в с. Иваняне, дере Беравица (625 м) в район „Връбница” и дере „Радин дол” (420 м) в район „Витоша”. \r\nПредстои да започне почистването на нови 4065 м речни корита, в четири участъка на река Буховска в гр. Бухово, район „Кремиковци” с обща дължина 1685 м, река Домуз дере (900 м) в район „Овча купел”, река Селска (1000м) в с. Волуяк, река Селска река (450 м) и безименно дере (30м) в с. Железница.", "date": "2017.10.16", "title": "Почистването на речни корита в София продължава"}
{"url": "http://www.focus-news.net/news/2017/10/16/2447126/sport-balgarskiyat-natsionalen-otbor-po-futbol-se-izkachi-v-ranglistata-na-fifa-za-oktomvri.html", "text": "Националният отбор по футбол на България се изкачи с две позиции нагоре в ранглистата на ФИФА за месец октомври и вече заема 36-то място. \r\nИспания се завърна в „Топ 10“ и вече е на осма позиция, с три места по-напред, в сравнение с предходния месец. Сред най-добрите отбора намери място и Перу,  след като се изкачи с две места нагоре до номер 10. Лидер в класацията продължава да бъде Германия, следвана от Бразилия.", "date": "2017.10.16", "title": "Спорт: Българският национален отбор по футбол се изкачи в ранглистата на ФИФА за октомври"}
{"url": "http://www.focus-news.net/news/2017/10/16/2447127/veliko-tarnovo-vavezhda-se-vremenna-organizatsiya-na-dvizhenie-v-grada-za-otbelyazvane-na-98-ta-godishnina-ot-sazdavaneto-na-staroprestolnata-gimnaziya-po-ikonomika.html", "text": "Въвежда се временна организация на движението във Велико Търново на 18 октомври /сряда/. Това съобщиха от пресцентъра на Община Велико Търново. Във връзка с провеждането на празнично шествие за отбелязване на 98-та годишнина от създаването на Старопрестолната гимназия по икономика в града, за времето от 18.00 до 19.00 ч. на 18 октомври /сряда/ за движение ще бъдат временно затворени пл. \"Велчова завера\", ул.\"Стефан Стамболов\", ул. \"Независимост\" до паметник \"Майка България\".", "date": "2017.10.16", "title": "Велико Търново: Въвежда се временна организация на движение в града за отбелязване на 98-та годишнина от създаването на Старопрестолната гимназия по икономика"}
{"url": "http://www.focus-news.net/news/2017/10/16/2447128/afp-broyat-na-zhertvite-na-gorskite-pozhari-v-portugaliya-dostigna-do-27-dushi.html", "text": "Жертви на горските пожари, които бушуват в северната и централна част на Португалия през последното денонощие, са станали 27 души, предава AFP, като се позовава на данни от Агенцията за гражданска защита.\r\n„Можем да потвърдим смъртта на 27 души“, заяви директорът на агенцията Патрисия Гаспар, коригирайки по този начин по-ранните данни за 20 загинали. Тереза Герова", "date": "2017.10.16", "title": "AFP: Броят на жертвите на горските пожари в Португалия достигна до 27 души"}
{"url": "http://www.focus-news.net/news/2017/10/16/2447129/nedyalko-slavov-osnovnata-ideya-na-izlozhenieto-planinite-v-balgariya-gostopriemstvo-v-chetiri-sezona-e-da-se-pokazhe-potentsialat-na-turizma-vav-vsichkite-mu-formi.html", "text": "Основната идея на провеждането на Международно туристическо изложение „Планините в България – гостоприемство в четири сезона” е да се покаже потенциалът на туризма във всичките му форми и да се търсят полезни решения в областта на туризма. Това каза на пресконференция областният управител Недялко Славов по повод провеждането на ХІV-тото Международно изложение в Смолян в дните 18 - 21 октомври под негов патронаж, предаде репортер на Радио „Фокус” – Смолян. По думите му тази година в изложението се набляга на сериозно международно присъствие, като основно ще се набляга на балканските партньори, участници в изложението, с мисълта за това, че туризмът между балканските народи крие огромен потенциал. Славов обясни, че сега при организацията са се стремили да интегрират по-широк кръг заинтересовани страни и участници, освен изложителите, които ще присъстват с щандове, интегрират професионалните училища, гимназиите, професионалните организации, стопаните на туристическите атракции от Родопите, общините, научни организации, университетите в Смолян, музея и галерията. Областният управител посочи, че освен силния акцент, който се поставя върху традиционните форми на туризма – екологичният и зимният, тази година по-активно се вписват възможностите за балнеология и за културно-исторически туризъм в Родопите. „Основен лектор на панелите за балнеология ще бъде г-н Стефан Шарлопов, в качеството му на председател на Българската асоциация по балнеология и СПА туризъм, а панелът за културно-историческите маршрути в Родопите ще бъде представен от проф. Николай Овчаров”, каза Славов.\r\nДаниела БОЙКОВА", "date": "2017.10.16", "title": "Недялко Славов: Основната идея на изложението „Планините в България – гостоприемство в четири сезона” е да се покаже потенциалът на туризма във всичките му форми"}
{"url": "http://www.focus-news.net/news/2017/10/16/2447130/pazardzhik-bolnitsata-vav-velingrad-poluchi-darenie-ot-frenskata-asotsiatsiya-uslugi-bez-granitsa.html", "text": "Френската асоциация „Сервир сан фронтиер” дари на болницата във Велинград 11 инвалидни колички, 4 ортопедични легла, 32 матрака, 22 фотьойла, 3 проходилки, 44 бастуни и патерици, и други. Това съобщиха за Радио „Фокус“ - Пазарджик от пресцентъра на Община Велинград. Асоциацията прави дарение на общинската болница за пореден път. Кметът на Община Велинград д-р Костадин Коев посрещна в кабинета си президента на асоциацията Яник Валет, за да изкаже своята благодарност за направеното дарение. Д-р Жеко Чешмеджиев, управител на болницата във Велинград, също изрази задоволство и благодарност за получените материали и проявената щедрост.", "date": "2017.10.16", "title": "Пазарджик: Болницата във Велинград получи дарение от френската асоциация „Услуги без граница“"}
{"url": "http://www.focus-news.net/news/2017/10/16/2447131/obshtina-veliko-tarnovo-kmetat-daniel-panov-otkri-dvanadesetata-godishna-sreshta-na-mestnite-vlasti.html", "text": "Кметът на Велико Търново и председател на Управителния съвет на Националното сдружение на общините в Република България Даниел Панов откри дванадесетата годишна среща на местните власти. Това съобщиха от пресцентъра на Община Велико Търново. Форумът продължава до 17 октомври и се провежда в Албена. В голямата дискусия са обхванати актуални въпроси и предизвикателства пред българските общини, подписването на партньорско споразумение с Министерски съвет и др.\r\nГодишната среща на местните власти е организирана от НСОРБ. Участват над 1100 представители на общините, кметове, заместник-кметове, председатели на общински съвети, експерти. Сред поканените гости са премиера Бойко Борисов, заместник министър-председателя Томислав Дончев, министрите на околната среда и водите, както и на регионалното развитие и благоустройството – Нено Димов и Николай Нанков, председателя на Държавна агенция „Електронно управление“ Росен Желязков, председатели на парламентарни комисии, заместник-министри, експерти в държавните институции. \r\nПо време на пресконференция председателят на УС на НСОРБ и кмет на Велико Търново Даниел Панов коментира, че сдружението ще поиска повече средства от държавния бюджет за поддръжка на общинската пътна мрежа. Панов посочи, че републиканската пътна мрежа и общинските шосета са приблизително еднаква дължина, но държавата оперира със 700 милиона лева, а местните власти – с 50 милиона лева. НСОРБ ще поиска поне още 60 милиона лева за пътища в бюджета за следващата година. \r\nДаниел Панов каза още, че общините се нуждаят от подкрепа и за регулация на възнагражденията на общинските служители, предвид предстоящото повишаване на минималната работна заплата на 510 лева и опасността от загуба на кадрови ресурси.  Възможен метод за решение на въпроса е увеличаването на разходите за издръжка. \r\nДруги теми в програмата са свързани с развитието на електронните услуги, намаляването на административната тежест, организирането на анкетно проучване във всички общини относно новата методика за такса смет. В рамките на годишната среща на местните власти се провежда и изложението „Експо 2017“ за стоки и услуги за общините.", "date": "2017.10.16", "title": "Община Велико Търново: Кметът Даниел Панов откри дванадесетата годишна среща на местните власти"}
{"url": "http://www.focus-news.net/news/2017/10/16/2447132/prof-mariya-spasova-slavyanskite-tekstove-sa-izvori-za-istoriyata-ni.html", "text": "Славянските текстове са извори за историята ни. Това каза пред Радио „Фокус“ - Шумен проф. Мария Спасова, лауреат от проведения в Шумен Международен симпозиум „Константин Преславски и неговата епоха“. „Има страшно много извори за българската история в славянските текстове, напоследък се работи все повече с такива извори, но те все още не са извлечени достатъчно точно, защото се иска да бъдат преведени от лингвист, той да влезе в номинацията на думата, т.е. в основното и значение“, заяви проф. Спасова. Тя изрази съжаление от липсата на достатъчно добре подготвени млади слависти. „Ако държавата не си отгледа поколение от млади учени, славистиката ще загасне не само в Западна Европа, но и тук, където е нейното огнище“, каза проф. Спасова. Тя посочи, че изследователският и интерес към Плиска и Преслав остава силен. По думите и Преславската книжовна школа е феноменално явление. „Явление огромно, неизмеримо с думи, защото все още то е непроучено цялостно, не сме стигнали дълбинно до нещата, не сме обхванали и в ширина това явление. Ако не беше Плиска и Преслав след фиаското на църковно-дипломатическата мисия на Константин Философ и Методий, защото реално това е фиаско при западните славяни, едно огромно дело можеше да бъде мъртво, а то не само че остана живо тук в Плиска- Преслав, а се разви и достигна много висок стадий, защото една сакрална азбука, каквато е глаголицата получи втори вариант на славянска азбука в кирилицата“, заяви проф. Спасова. По думите и в Преслав е станала смяната на глаголическата азбука с кирилската. „Това е държавнически акт и никой не може да ме убеди, че един епископ, работейки в далечен диоцез, на своя глава може да намери азбука и да наложи тази нова кирилска азбука на цялата държава“, каза проф. Спасова. Тя открива символичност във факта, че Борис, Симеон и Петър и Иван Асен Втори и Иван Александър - трима владетели от Първо българско и двама владетели от Второ българско царство издигат духовността, богослужението и славянската книжнина и духовност на нивото на политическата власт. „Ние имаме знаковост, имаме писаните следи на владетеили, които са имали самочувствието да заявят: ние имаме висшата задача, висшата цел да направим народа си духовен, да направим народа си образован, да направим църковното паство грамотно“, заяви проф. Спасова.\r\nИвелина ИВАНОВА", "date": "2017.10.16", "title": "Проф. Мария Спасова: Славянските текстове са извори за историята ни"}
{"url": "http://www.focus-news.net/news/2017/10/16/2447133/dik-na-makedoniya-publikuva-rezultatite-ot-izborite-za-mestna-vlast.html", "text": "Държавната избирателна комисия на Република Македония публикува на официалната си интернет страница резултатите от изборите за местна власт, проведени на 15 октомври. \r\nСъгласно данните на ДИК, при 99,57 % обработени бюлетини, Социалдемократическият съюз на Македония (СДСМ) на премиера Зоран Заев печели убедително вота за местна власт. СДСМ  води в 50 общини, „Демократичен съюз за интеграция“ (ДСИ) – в 12, а ВМРО-ДПМНЕ – в девет. В първия тур партията на Никола Груевски спечели само три кметски места - в Петровец (Ибрахимово), Сопище и Илинден. В Новаци, Кавадарци, Щип, Зърновци, Чешиново-Облешево и Пробищип ВМРИО-ДПМНЕ води. \r\nВ останалите девет общини водят кандидати на другите партии, участващи в изборите. \r\nПо данни на ДИК избирателната активност в неделя е била 59,53 %. Право на глас са имали 1 814 644 души, а упражнилите го са били 1 073 382 души.Тереза Герова", "date": "2017.10.16", "title": "ДИК на Македония публикува резултатите от изборите за местна власт"}
{"url": "http://www.focus-news.net/news/2017/10/16/2447134/vatan-shok-i-uzhas-pkk-veche-e-po-ulitsite-na-kirkuk.html", "text": "Продължават да пристигат обезпокоителни новини буквално всяка минута от Северен Ирак и конкретно – от град Киркук, пише вестник „Ватан”. Кюрдските лидери са се договорили да стоят далече от петролните кладенци. Оттеглянето от южните позиции в Киркук обаче поражда противоречия между Пешмергата – очевидно е противоречието между свързаните с Демократичната партия на Кюрдистан и тези с Патриотичния фронт на Кюрдистан. На този фон части на Кюрдската работническа партия (ПКК), въоръжени от Пешмергата, започнаха да се разхождат с оръжие в центъра на града. Започнаха да завземат позиции по някои улици и булеварди, което предизвиква шок и ужас, посочва още „Ватан”. Георги Димов", "date": "2017.10.16", "title": "\"Ватан\": Шок и ужас: ПКК вече е по улиците на Киркук"}
{"url": "http://www.focus-news.net/news/2017/10/16/2447135/ivanka-stoyanova-direktor-na-zoopark-varna-zhivotnite-mogat-da-ni-nauchat-da-badem-chovechni.html", "text": "Животните могат да ни научат да бъдем човечни. Това каза в интервю за Радио „Фокус“ – Варна Иванка Стоянова, директор на Зоопарк – Варна. „Ако да имаш душа означава да изпитваш истинска любов, вярност и благодарност, то животните са в пъти по-добри от много хора. Само животните могат да ни научат на няколко урока по човещина – те прощават. За разлика от нас, животните не таят мъст и не живеят в лошите спомени от предателство, не отмъщават, а продължават напред. Обичат без условия, никога не поставят условия за любовта ни. Обичат ни такива, каквито сме. Не се опитват да ни променят или дресират по свой вкус, както правим ние с тях. Звучи парадоксално, но докато човечеството пише велики истории за чиста любов, онези, които наричаме зверове, я изживяват. Другият урок, на който могат да ни научат животните, е – да не се страхуваме да бъдем себе си. Освен че обичат безусловно, животните не дават пет пари за мнението на другите“, добави Иванка Стоянова. Тя каза още, че животните живеят за момента – тук и сега, само това е важно. Следващ урок, на който животните могат да ни научат, е да се доверяваме на инстинктите си. „През годините на еволюция сме притъпили силата на инстинкта си. Докато пилеем време да анализираме, рискуваме да изпуснем да живеем за мига. Животните често са по-умни с инстинкта си, отколкото хората с разума си, е казал древен мислител“, посочи Иванка Стоянова. По думите ѝ животните изразяват чувствата си, не се предават, играят честно, не лъжат и не забиват нож в гърба, могат да се забавляват. „Един от четирима страдат от депресия, животните са по-щастливи от нас. Те не таят злоба, лоши спомени, не тъгуват по миналото, не обвиняват, не се самосъжаляват и когато се забавляват, го правят истински“, заяви Иванка Стоянова.\r\nМарияна ВАЛЕНТИНОВА", "date": "2017.10.16", "title": "Иванка Стоянова, директор на Зоопарк – Варна: Животните могат да ни научат да бъдем човечни"}
{"url": "http://www.focus-news.net/news/2017/10/16/2447136/deputatite-ot-gerb-plovdiv-shte-provedat-priemni-s-grazhdani.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район. Това съобщиха от пресцентъра на ПП ГЕРБ. Приемните ще се проведат както следва:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ПП ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ПП ГЕРБ на улица „Прага” 2;\r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  член на Комисията за борба с корупцията, конфликт на интереси и парламентарна етика и Комисията по културата и медиите - от 16.00 в офиса на ПП ГЕРБ на бул. „Марица” 91.", "date": "2017.10.16", "title": "Депутатите от ГЕРБ-Пловдив ще проведат приемни с граждани"}
{"url": "http://www.focus-news.net/news/2017/10/16/2447137/sofiya-69-godishen-mazh-e-s-opasnost-za-zhivota-sled-pozhar-v-doma-mu-v-s-zhivkovo.html", "text": "Около 12.00 часа на 15 октомври в Районно управление на МВР-Ихтиман постъпил сигнал от Районната служба „ПБЗН“ в града за възникнал пожар в частен дом в с. Живково с изгоряло имущество и пострадал мъж. Това съобщиха от ОДМВР-София. При извършения оглед на местопроизшествието е установено, че пожарът е възникнал в стая, оборудвана като кухня. 69-годишният обитател на адреса е настанен за лечение с опасност за живота. По случая е образувано досъдебно производство.", "date": "2017.10.16", "title": "София: 69-годишен мъж е с опасност за живота след пожар в дома му в с. Живково"}
{"url": "http://www.focus-news.net/news/2017/10/16/2447138/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по Радио „Фокус” - Пловдив днес ще ви представим дейността на Центъра за настаняване от семеен тип, който се намира в село Ахматово, община Садово. В Центъра са настанени 12 лица с умствени увреждания, които живеят при много добри битови условия близки до семейните. За тях се полага 24-часова грижа от колектива на Центъра. Повече за това как е организирана социалната грижа там, как се финансира тя ще ни разкаже управителят на управител на Център за настаняване от семеен тип в община Садово Янка Чукалова. Ще продължим предаването с една друга тема, която следим. Това е инцидентът в Селскостопанската гимназия в Садово, при който ученик нападна учителя си. Ще разберем каква е ситуацията към днешна дата. Как колективът на гимназията се справя, има ли последствия и как продължава работата на учителския колектив и на учениците. За това ще ни информира директорът на училището Димитър Йорданов. В края на предаването ще разберем повече за една интересна инициатива в село Поповица. Носии на повече от 120 години се показват в музейна сбирка, разкрита наскоро в читалището. В новооткритата етнографска музейна сбирка се представя традиционният бит, култура и поминък на предците на жителите на Поповица. Повече за това ще ни разкаже Маринела Ставрева, секретар на читалището в селото.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ на предаването е Цветана Тончева.", "date": "2017.10.16", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/10/16/2447139/narodniyat-predstavitel-ot-bsp-za-balgariya-nona-yotova-i-zamestnik-predsedatelyat-na-sos-milka-hristova-shte-provedat-priemna-za-grazhdani.html", "text": "Народният представител от \"БСП за България\" Нона Йотова и заместник-председателят на Столичния общински съвет (СОС) Милка Христова ще бъдат на разположение на софиянци от 15.00 до 17.00 часа на 17 октомври в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП София. Желаещите може да се запишат предварително на телефон 02/987 20 86.", "date": "2017.10.16", "title": "Народният представител от \"БСП за България\" Нона Йотова и заместник-председателят на СОС Милка Христова ще проведат приемна за граждани"}
{"url": "http://www.focus-news.net/news/2017/10/16/2447140/veliko-tarnovo-dobrovoltsi-ot-mladezhkata-struktura-na-bchk-razdava-bezplatna-hrana-za-nay-nuzhdaeshtite-v-tsentara-na-grada.html", "text": "Безплатна храна за най-нуждаещите се раздават в центъра на Велико Търново. Акцията се осъществява от Младежката структура на БЧК – Велико Търново, а поводът е Световният ден за борба с глада – 16 октомври, предаде репортер на Радио „Фокус“ – Велико Търново. Около 30 доброволци раздават боб яхния и хляб в района на Съдебната палата. \"До момента от помощта са се възползвали над 100 граждани, като има храна за още около 60 души\", каза Димитър Панов, координатор на БМЧК. „Имахме четири казана с боб, от които два са раздадени, а третият е на половина. Освен това по обяд раздавахме пилешка супа и макарони в Социалната трапезария, която се намира в сградата на Регионалната здравна инспекция. Там нахранихме над 60 човека“, обясни Димитър Панов. Доброволците ще останат в центъра на града докато храната свърши. Подобна акция се организира в много от българските градове по инициатива на Младежките структури на БЧК.\r\nЛуиза ТРАНЧЕВА", "date": "2017.10.16", "title": "Велико Търново: Доброволци от младежката структура на БЧК раздава безплатна храна за най-нуждаещите в центъра на града"}
{"url": "http://www.focus-news.net/news/2017/10/16/2447141/marin-zahariev-rodopskiyat-dramatichen-teatar-e-nay-podhodyashtoto-myasto-za-provezhdaneto-na-izlozhenieto-planinite-v-balgariya-gostopriemstvo-v-chetiri-sezona.html", "text": "Родопският драматичен театър в Смолян е най-подходящото място за провеждането на Международното туристическо изложение „Планините в България – гостоприемство в четири сезона” с уникална архитектура и обем, който може да се предостави на изложителите. Това каза на пресконференция зам.-кметът на Община Смолян Марин Захариев по повод провеждането на ХІV-тото Международно изложение в Смолян в дните 18-21 октомври, предаде репортер на Радио „Фокус” – Смолян. По думите му организацията на самото изложение не е лека за общината, но срещат подкрепата и помощта на областния управител, под чийто патронаж се провежда изложението. Захариев посочи, че от дълги години една от най-успешните борси, ориентирана към зимен туризъм се провеждаше в Пампорово, а сега за първи път в Смолян, с акцент от последните години – гостоприемство в четири сезона” и затова една от причините изложението да бъде в Смолян е и това. Другата причина е празникът на община Смолян. Изложението е тази седмица, която е изпълнена с много мероприятия, всички  посветени на 105 години от Освобождението на Смолянския край от Османско робство.\r\nДаниела БОЙКОВА", "date": "2017.10.16", "title": "Марин Захариев: Родопският драматичен театър е най-подходящото място за провеждането на изложението „Планините в България – гостоприемство в четири сезона”"}
{"url": "http://www.focus-news.net/news/2017/10/16/2447142/yambol-vazstanoveno-e-dvizhenieto-v-dvete-lenti-po-pat-iii-5304-kukorevo-okop.html", "text": "Възстановено е движението в двете ленти по път III-5304 Кукорево - Окоп в област Ямбол. Това съобщиха от пресцентъра на Агенция \"Пътна инфраструктура\".", "date": "2017.10.16", "title": "Ямбол: Възстановено е движението в двете ленти по път III-5304 Кукорево - Окоп"}
{"url": "http://www.focus-news.net/news/2017/10/16/2447143/stara-zagora-obshtinata-nabira-lichni-asistenti.html", "text": "Социални асистенти за осигуряване на грижа и подкрепа в домашна среда на деца и възрастни набира Община Стара Загора. Дейността е по проект „Заедно за независим живот“ по Оперативна програма програма „Развитие на човешките ресурси“, каза на пресконференция днес д-р Антония Тодорова, началник на общинския отдел „Здравеопазване и социални дейности“. Това съобщиха от пресцентъра на Oбщина Стара Загора. Програмата е по позната като програма за т. нар. „лични“ асистенти, уточни Тодорова.\r\nОт миналата седмица се събират документи както на кандидати за потребители на услугата, така и за желаещи да се включат на работа по проекта.\r\n„Проектът започна на 1 октомври 2016 г., ще продължи до 30.06.2018 г. и е на стойност 874 937.41 лв. Той е насочен към лица с трайни увреждания с ограничения или невъзможност за самообслужване, в т.ч. деца, които отговарят на следните изисквания:\r\n\t- лица с 90 на сто и над 90 на сто трайно намалена работоспособност или вид и степен на увреждане, с определена чужда помощ;\r\n\t- лица с 90 на сто и над 90 на сто трайно намалена работоспособност или вид и степен на увреждане, без чужда помощ;\r\n\t- деца на възраст до 16 години с 50 на сто и над 50 на сто вид и степен на увреждане или деца на възраст от 16 до 18 години с 50 на сто и над 50 на сто степен на трайно намалена работоспособност, които се нуждаят от обслужване.;\r\nЧрез реализацията на проекта ще се предоставят интегрирани услуги за хората с увреждане, вкл. и деца, като ще се съчетават комплексни действия в посока осигуряване на социални услуги, психологическа подкрепа, здравни и рехабилитационна грижа в домашна среда.\r\nПри първото набиране, документи са подали 227  потребители, между които 59 деца. Общо 188 са били кандидатите за социални асистенти, а на 184 е предоставено право да предоставят услугата. През февруари и юли т.г. отново е имало набиране на кандидати, но са били значително по-малко. „Проблем е набирането на персонал за предоставяне на услугата“, обясни д-р Тодорова. По думите ѝ причините затова са свързани с факта, че полагането на грижи за такъв тип хора е трудно, тази професия сега навлиза у нас и са малко хората, които са преминали нужното обучение. Освен това близките на нуждаещите се хора с увреждания, трудно приемат мисълта, че някой друг ще се грижи по-добре от тях за нуждаещите си.\r\nДо момента има сключени трудови договори със 131 асистенти, от които 11 лични и 20 социални, а 194 са лицата, които имат нужда от услугата. По проекта трябва да бъдат назначени общо 153 лични и социални асистенти. \r\nКандидатите трябва да са в трудоспособна възраст, желателно е минимум основно образование, няма изисквания за специално обучение. Договорите са за 4-часов работен ден, а заплащането е по ставката на минималната работна заплата за страната. \r\nКандидатите преминават през въвеждащо обучение в неправителствената организация „Свят без граници“.\r\nДокументи се приемат до края на седмицата всеки работен ден от 9.00 до 17.00 часа във фоайето на община Стара Загора.", "date": "2017.10.16", "title": "Стара Загора:  Общината набира лични асистенти"}
{"url": "http://www.focus-news.net/news/2017/10/16/2447144/afp-desetki-hora-napuskat-kirkuk.html", "text": "Десетки жители на Киркук напускат града от страх да не избухнат сблъсъци, след като иракските сили стартираха операция срещу кюрдските бойци в близост до града, предава AFP.\r\nИзплашените жители на града напускат пределите му с автобуси и автомобили, предизвиквайки сериозен трафик по пътищата, водещи към изхода на Киркук.Тереза Герова", "date": "2017.10.16", "title": "AFP: Десетки хора напускат Киркук"}
{"url": "http://www.focus-news.net/news/2017/10/16/2447145/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от  ГЕРБ в град Пловдив ще проведат приемни с гражданите, съобщиха от пресцентъра на партията. Днес приемни имат:\r\n-\tДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А\r\n-\tСпартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5\r\n-\tВихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5\r\n-\tВера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n-\tАлександър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2. \r\n-\tАтанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А\r\nОбщинският съветник от  ГЕРБ в Общински съвет – Пловдив, Иван Вичков ще приема граждани във вторник, 17 октомври, от 16:00 до 18:00 часа в офиса на  ГЕРБ в район „Тракия” в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 18 октомври, ще се проведат приемни с граждани на общински от  ГЕРБ в Общински съвет - Пловдив, както следва:\r\n-\tРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\n-\tГеорги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков”№1А. \r\n-\tД-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков”№1А. \r\n-\tАни Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница”№5. \r\n-\tЕмил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница”№5. \r\nВ четвъртък, 19 октомври, общинските съветници от  ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\n-\tЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9. \r\n-\tГошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. \r\n-\tПенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. \r\n-\tВеселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2017.10.16", "title": "Пловдив: Общинските съветници от  ГЕРБ ще проведат приемни с гражданите"}
{"url": "http://www.focus-news.net/news/2017/10/16/2447146/veliko-tarnovo-blizo-300-litsa-preminaha-vtoriya-marshrut-ot-esennata-kampaniya-dvizhi-se-i-pobedi.html", "text": "296 лица преминаха втория маршрут от есенната кампания „Движи се и победи”. Походът се проведе през изминалия уикенд и беше до парк Ксилифор. Това съобщи за Радио „Фокус“ – Велико Търново Йорданка Илиева, главен експерт в Регионалната здравна инспекция. Най-възрастният участник е бил Христо Христов на 90 години, а най-малкият – Светлозар Димитров на 4 години. В инициативата са се включили общо 13 семейства. Във втория маршрут организирано са участвали деца, ученици, родители и педагози от шест училища на Община Велико Търново, както и Центрове за настаняване от семеен тип – I, II и III. На 50 лица е измерено кръвното налягане. „Организаторите на “Движи се и победи – есен 2017” канят всички желаещи да преминат и третият маршрут на кампанията, който ще се състои на 21 октомври до парк Петропавловския манастир „Св. Св. Петър и Павел“, допълни Йорданка Илиева.\r\n„Движи се и победи“ се организира за 17-а поредна година от РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново. Кампанията преминава под егидата на председателя на Великотърновски общински съвет.\r\nНадежда КРЪСТЕВА", "date": "2017.10.16", "title": "Велико Търново: Близо 300 лица преминаха втория маршрут от есенната кампания „Движи се и победи”"}
{"url": "http://www.focus-news.net/news/2017/10/16/2447147/nad-600-uchenitsi-ot-pet-uchilishta-uchenitsi-preminaha-obuchenie-na-poligona-na-stolichna-obshtina.html", "text": "От началото на новата учебна година 640 ученици са имали обучения за реакция при кризи на изградения от Столична община полигон. Това съобщиха от пресцентъра на Общината. Учениците са от трети и четвърти клас на пет столични училища - 104 ОУ ” Захари Стоянов”, 72 ОУ „ Христо Ботев” 4, 11 ОУ „Св. Пимен Зографски“, 105 СУ „Атанас Далчев”, 119 СУ „Акад. Михаил Арнаудов”. Те се запознават с правилата за поведение и реакция при различни природни бедствия, аварии и кризи. \r\nПолигонът разполага с единствената по рода си вибрационна площадка и още 5 други модулни площадки, оборудвани с техника за различни кризисни ситуации, както и с две учебни зали, в които се представят филми с азбуката на оцеляването при различни природни бедствия. Учениците са получили практически знания за реакции при наводнение, земетресение и пожар. На открито са представени обучение по безопастност на движението, спасяване на бедстващ от алпинисти, издирване на пострадал под руини при земетресение с вибрафон и гасене на пожар. Чрез представяне на различни ситуации децата получават практически знания. \r\nСтолична община чрез дирекция \"Аварийна помощ и превенция\", с директор Красимир Димитров, изгради полигона с модулни площадки за обучение и реакция при природни бедствия. Направена е програма за обучение, по която се извършва запознаване на ученици, както и институции и други.", "date": "2017.10.16", "title": "Над 600 ученици от пет училища ученици преминаха обучение на полигона на Столична община"}
{"url": "http://www.focus-news.net/news/2017/10/16/2447148/ministar-temenuzhka-petkova-zapozna-rabotodatelskite-organizatsii-i-energiyni-kompanii-s-prioritetite-po-vreme-na-balgarskoto-predsedatelstvo-na-saveta-na-es.html", "text": "Българската страна ще работи активно за ефективното функциониране на Енергийния съюз, при отстояване на националните интереси. Ще насочим усилията си за завършване на междусистемната свързаност на Западните Балкани, за да гарантираме сигурността на енергийните доставки в региона. Това каза министърът на енергетиката Теменужка Петкова на среща с работодателските организации и енергийни компании, на която бяха представени приоритетите на България в сектор енергетика по време на председателството на Съвета на Европейския съюз (ЕС), съобщиха от пресцентъра на Министерството на енергетиката. \r\nВ текущите приоритетни теми от дневния ред на Съвета на ЕС, в областта на енергийния отрасъл, са включени теми, свързани с функционирането на Енергийния съюз, завършване на енергийния пакет със законодателни и незаконодателни предложения „Чиста енергия за всички европейци“. Страната ни ангажирано ще участва за постигането на напредък в дискусиите на ниво ЕС, чрез търсенето на баланс в интересите на държавите членки и намирането на компромисни решения.\r\nДиверсификация на източниците и маршрутите, и изграждането на европейски газов хъб на територията на България са сред важните приоритети, по които българското правителство ще работи в рамките на председателството. Акцент в работата ще бъде поставен и върху изграждането на липсващата инфраструктура със съседни страни, както и разработването на модела за регионалния електроенергиен пазар. България е една от последните страни в ЕС, която не е либерализирала напълно своя пазар – завършването на процеса ще е сред акцентите по време на председателството. \r\nПо време на председателството ще се постави и на темата за осъществяването на поетапен и икономически обоснован преход към ниско-въглеродна енергетика и повишаване на енергийната ефективност. \r\nНационалната енергийна камара, Конфедерацията на работодателите и индустриалците в България и Българската минно-геоложка камара изрази подкрепа по изложените приоритети и заявиха готовност за съвместна работа с Министерството на енергетиката по организацията на съвместни събития в рамките на председателството. \r\nДо края на седмицата предстоят срещи с представители на браншови организации, синдикати, академична общност и неправителствени организации, на които ще бъдат представени приоритетите в енергийния сектор по време на българското председателство.", "date": "2017.10.16", "title": "Министър Теменужка Петкова запозна работодателските организации и енергийни компании с приоритетите по време на Българското председателство на Съвета на ЕС"}
{"url": "http://www.focus-news.net/news/2017/10/16/2447149/burgas-esennite-literaturni-praznitsi-prodalzhavat-s-predstavyane-na-novata-stihosbirka-na-petar-chuhov-addicted.html", "text": "Двадесетото издание на Есенните литературни празници днес продължава с представянето на новата стихосбирка на Петър Чухов - \"АДDICTED\", съобщиха от пресцентъра на Община Бургас. Представянето ще се състои в Дома на писателя на ул. „Вола“ 1 от 18.00 часа. Организатори на форума са Общината и Бургаската писателска общност. Цялата програмата на Есенните литературни празници през тази седмица може да бъде разгледана .", "date": "2017.10.16", "title": "Бургас: Есенните литературни празници продължават с представяне на новата стихосбирка на Петър Чухов - \"АДDICTED\""}
{"url": "http://www.focus-news.net/news/2017/10/16/2447151/the-times-of-israel-izraelski-iztrebiteli-sa-unishtozhili-siriyska-pvo-batareya.html", "text": "Израелски изтребители са унищожили сирийска батарея, след като са попаднали под ракетен обстрел при изпълнените на „рутинен разузнавателен полет“ над територията на Ливан, съобщава вестник The Times of Israel.\r\nИзраелските самолети са попаднали под обстрел от сирийска територия. Инцидентът се е случил в сутрешните часове на понеделник. Няколко часа по-късно израелските ВВС са изпратили друг самолет за атаката срещу батарерията от силите за ПВО на Сирия, разположена на около 50 км източно от Дамаск, уточняват от армията. .Тереза Герова", "date": "2017.10.16", "title": "The Times of Israel: Израелски изтребители са унищожили сирийска ПВО батарея"}
{"url": "http://www.focus-news.net/news/2017/10/16/2447152/veliko-tarnovo-zadarzhani-sa-dvama-mazhe-za-pritezhanie-na-golyamo-kolichestvo-konop.html", "text": "Служители на полицейското управление в Павликени задържаха двама мъже докато берат коноп, съобщиха от Областната дирекция на МВР – Велико Търново. Вчера при обход в землището на Сухиндол полицейски служители забелязали почистен участък, в който двама мъже, на 23 и 27 година и двамата от село Световрачене, прибирали насаждения от рода на конопа. Двамата са задържани с пълен чувал със зелена листна маса. В участъка са установени 35 растения, с различна височина, които при полеви наркотест реагирали на канабис. Двамата са задържани за срок до 24 часа по ЗМВР. По случая е образувано досъдебно производство.", "date": "2017.10.16", "title": "Велико Търново: Задържани са двама мъже за притежание на голямо количество коноп"}
{"url": "http://www.focus-news.net/news/2017/10/16/2447153/smolyan-vasil-naydenov-shte-iznese-kontsert-za-praznika-na-grada.html", "text": "Легендата на българската естрада, Васил Найденов ще изнесе концерт в Смолян за Празника на града. това съобщиха от пресцентъра на Община Смолян. Вечните хитове на единия от най-обичаните ни  български изпълнители ще звучат на 20 октомври, петък, от 18.00 часа, в зала 1 на Родопски драматичен театър „Николай Хайтов”. Входът е свободен.\r\nОбщина Смолян кани гостите и жителите на града на концерта.", "date": "2017.10.16", "title": "Смолян: Васил Найденов ще изнесе концерт за празника на града"}
{"url": "http://www.focus-news.net/news/2017/10/16/2447154/burgas-v-grada-shte-se-provede-blagotvoritelno-byagane-po-dvoyki-na-21-oktomvri.html", "text": "За втора поредна година Училищното настоятелство при ОУ „П. Р. Славейков“ – Бургас организира благотворително бягане с трасе от Морското казино до Паметника на Пушкин и обратно, съобщиха от пресцентъра на Община Бургас. Тази година стартът на вече традиционния „маратон“ ще бъде даден на 21 октомври, от 10.30 часа, на площадката пред Казиното. Бягането отново ще бъде по двойки – дете заедно с възрастен (родител или учител), като се допуска разстоянието да се пробяга или извърви, според желанието и възможността на двойката.\r\nСъбитието, неформално наречено „есенен маратон“, беше проведено за първи път миналата година при голям интерес от страна на училищната общност и бургазлии. Освен послание за здравословно отношение към тялото и ума, то представлява ценен урок по филантропия и дарителство в гражданското общество, като таксата за участие е пожелателна и е с благотворителна цел. Първата кауза, за която ще се използват дарените средства, е ученическият проект „Щастието е цветно“. Ученици, родители и учители заедно ще изработят 20 м цветни пана, стъклописи и 3Д фигури, които ще бъдат монтирани в коридорите на третия училищен етаж. Втората кауза ще бъде подпомагане на тежко болен родител на дете от училището.\r\nПодобни инициативи са чудесен повод училищната общност да бъде обединена и всички страни да получат удовлетворение от едновременното постигане на общата цел, утвърждавайки партньорския модел на взаимодействие между родители и учители, като ефективен начин за подкрепа на личностното развитие на учениците и постигане целите на обучението. За следващия месец ОУ „П. Р. Славейков“ планира благотворителна изложба-базар в деня на Патронния празник на училището – 17-ти ноември.\r\nУчилищното настоятелство отправя покана към всички бивши и настоящи ученици, учители и родители на деца от Славейковото училище, както и към гражданите на Бургас, да опитат отново вълшебството на бягането и да прочистят тялото, ума и съзнанието си поне за един ден.", "date": "2017.10.16", "title": "Бургас: В града ще се проведе благотворително бягане по двойки на 21 октомври"}
{"url": "http://www.focus-news.net/news/2017/10/16/2447155/gd-granichna-politsiya-na-gkpp-kapitan-andreevo-i-lesovo-ima-po-3-km-koloni-ot-tovarni-avtomobili-na-izhod.html", "text": "На българо-турската граница, на ГКПП \"Капитан Андреево\" и \"Лесово\" има по 3 км колони от товарни автомобили, изчакващи на изход. Това сочат данни на ГД \"Гранична полиция\" към 13.30 часа, съобщиха от МВР. На българо-румънската граница трафикът е интензивен на ГКПП \"Дунав мост - Видин\" на изход за товарни автомобили. На границата с Гърция трафикът е интензивен на ГКПП \"Кулата\".\r\nНа българо-сръбската и на българо-македонската граница трафикът е нормален на всички гранични контролно-пропускателни пунктове.", "date": "2017.10.16", "title": "ГД \"Гранична полиция\": На ГКПП \"Капитан Андреево\" и \"Лесово\" има по 3 км колони от товарни автомобили на изход"}
{"url": "http://www.focus-news.net/news/2017/10/16/2447156/plovdiv-s-okolo-1-mln-lv-shte-bade-zavishena-sumata-za-kompensatsiya-na-firmite-ot-gradskiya-transport-za-smetka-na-uvelichenie-na-marshrutite.html", "text": "С около 1 млн. лв. ще бъде завишена сумата за компенсация на фирмите, обслужващи градския транспорт в Пловдив. Това съобщи на пресконференция кметът Иван Тотев, предаде репортер на Радио „Фокус” - Пловдив. Идеята е да бъде увеличен броят на маршрутите в Пловдив с 15% и чакането за автобус да се сведе до минимум. „Очаква се в срок до 10 дни превозвачите да заявят възможностите си за това пред Общината”, каза кметът. Според Тотев трябва да се получи така, че гражданите да предпочетат да ползват автобусите на градския транспорт пред собствените си автомобили и да чакат по-малко по спирките, а не както сега по 15 - 20 минути. Предвижда се още да бъде удължено и разписанието на част от автобусите и те ще пътуват до по-късно вечер.\r\n\"Предстои да бъде разширена и веломрежата в града\", каза Тотев.\r\nВ момента сумата, която Общината отделя за превозвачите, е около 5 милиона лева. По улиците в града се движат над 250 автобуса, като с промяната те трябва да достигнат до 300. Общината трябва да има думата и за това в кои часове и по кои линии да се движат големи и малки автобуси, за да се избегне движението на последните в час пик.\r\nЦветана ТОНЧЕВА", "date": "2017.10.16", "title": "Пловдив: С около 1 млн. лв. ще бъде завишена сумата за компенсация на фирмите от градския транспорт за сметка на увеличение на маршрутите"}
{"url": "http://www.focus-news.net/news/2017/10/16/2447157/premierat-boyko-borisov-razgovorya-s-turskiya-ministar-na-mitnitsite-i-targoviyata-byulent-tyufenkchi.html", "text": "Отличните добросъседски отношения между България и Турция са предпоставка за засилване на икономическото сътрудничество в интерес на двете страни. Това отбеляза министър-председателят Бойко Борисов по време на разговора си в Министерския съвет с министъра на митниците и търговията на Република Турция Бюлент Тюфенкчи, съобщиха от правителствената информационна служба.  \r\nПремиерът изтъкна значителното нарастване на стокообмена от началото на годината. По думите му това говори за наличие на потенциал, който може допълнително да се развива. Борисов обърна внимание и на размера на турските инвестиции у нас, възлизащи на 24.5 млн. евро за първите три месеца на 2017 г. и акцентира върху стремежа на кабинета да подобрява условията за правене на бизнес в България. \r\nПо време на срещата беше обсъдено също сътрудничеството между митническите служби на България и Турция и значението на навременния обмен на информация в тази сфера. Премиерът Бойко Борисов изтъкна и мерките, които страната ни взима за борба с контрабандата и за охрана на границите.", "date": "2017.10.16", "title": "Премиерът Бойко Борисов разговоря с турския министър на митниците и търговията Бюлент Тюфенкчи"}
{"url": "http://www.focus-news.net/news/2017/10/16/2447158/prof-bozhidar-dimitrov-izborite-v-makedoniya-byaha-test-ne-tolkova-za-kompetentnostta-na-kandidat-kmetovete-a-za-politikata-na-zoran-zaev-po-otnoshenie-na-balgariya.html", "text": "Изборите в Македония бяха тест не толкова за компетентността на кандидат-кметовете, а за политиката на Зоран Заев по отношение на България, че българи и македонци са един народ. Това каза за Агенция „Фокус“ историкът проф. Божидар Димитров във връзка с резултатите от местните избори в Македония.  „Искрено казвам – изненадан съм, защото на предишните избори ВМРО имаше 56 кметове, а социалдемократите само четирима. Сега е точно обратното“, отбеляза проф. Димитров. По думите му подписаното споразумение между България и Македония отново потвърждава тезата дали македонците одобряват този начин на поведение и на политика на Зоран Заев. „Очевидно, че одобряват, тъй като са гласували масово за СДСМ и специално за г-н Зоран Заев. Понякога си мисля какви превратности ни поднася историята. Г-н Груевски и неговата партия ВМРО бяха смятани десетки години наред от самото си създаване в края на 19 век, както се казва до ония ден за пробългарска партия. Комунистите, не социалисти, Зоран Заев, бяха тези, които претвориха една измислица на сръбската буржоазна, поликралска политическа мисъл  - македонизма. Сега е точно обратното – бившите комунисти громят македонизма, демонтират го лека-полека, а пробългарската партия, станала просръбска в последните десетина години, го защитават с всички сили“, коментира проф. Димитров. \r\nДеница КИТАНОВА", "date": "2017.10.16", "title": "Проф. Божидар Димитров: Изборите в Македония бяха тест не толкова за компетентността на кандидат-кметовете, а за политиката на Зоран Заев по отношение на България"}
{"url": "http://www.focus-news.net/news/2017/10/16/2447159/dobrich-mladezhi-gerb-provede-velopohod-v-kavarna.html", "text": "Велопоход за здраве организира Младежи ГЕРБ в Каварна. Това съобщиха от пресцентъра на ПП ГЕРБ. Целта на членовете на младежката организация на партията бе да дадат пример на своите връстници как да разнообразят ежедневието си, като извлекат ползи от активното движение. В инициативата се включиха млади хора от Каварна и Балчик. Много от тях бяха дошли с децата си. \r\nСлед като изминаха предварително определения маршрут от центъра на крайморския град до гората, те се включиха в подготвените от организаторите забавни игри и състезания. Участниците си обещаха да организират още много такива инициативи, които да ги обединяват в борбата срещу обездвижването.", "date": "2017.10.16", "title": "Добрич: Младежи ГЕРБ проведе велопоход в Каварна"}
{"url": "http://www.focus-news.net/news/2017/10/16/2447160/afp-nay-malko-10-kyurdski-boytsi-sa-zaginali-v-sblasatsi-s-irakskite-sili.html", "text": "Най-малко 10 кюрдски бойци са загинали в сблъсъци с иракските сили, а 27 са ранени, след като в нощта срещу понеделник Багдад стартира операция в спорната провинция Киркук, предава AFP.\r\nСъгласно данните на кюрдските власти, десетки пешмерги са изчезнали след началото на военната операция на иракските сили. .Тереза Герова", "date": "2017.10.16", "title": "AFP: Най-малко 10 кюрдски бойци са загинали в сблъсъци с иракските сили"}
{"url": "http://www.focus-news.net/news/2017/10/16/2447161/sport-karolin-garsiya-be-izbrana-za-nay-dobra-tenisistka-za-mesets-septemvri.html", "text": "Французойката Каролин Гарсия бе избрана от Женска тенис асоциация за най-добрата състезателка за месец септември. Френската тенисистка спечели турнирите в Ухан и Пекин.\r\nГарсия събра подкрепата на 79 % от участвалите в гласуването. Второ място зае румънката Симона Халеп, а трето – датчанката Каролина Возняцки.", "date": "2017.10.16", "title": "Спорт: Каролин Гарсия бе избрана за най-добра тенисистка за месец септември"}
{"url": "http://www.focus-news.net/news/2017/10/16/2447162/ivanka-stoyanova-zoopark-varna-pomeshteniyata-na-toplolyubivite-zhivotni-sa-oborudvani-s-otoplitelni-uredi.html", "text": "Помещенията на топлолюбивите животни в зоопарка във Варна са оборудвани с отоплителни уреди за предстоящия зимен сезон. Това каза в интервю за Радио „Фокус“ – Варна Иванка Стоянова, директор на Зоопарк – Варна. Тя допълни, че топлолюбивите животни в зоопарка са маймуните и лъвовете. „Животните получават достатъчно обилна храна, за да понасят студа. Повечето животни не са топлолюбиви и настъпването на зимата не се отразяват съществено на състоянието им. Постоянно осигуряваме пресни плодове и зеленчуци“, каза още Иванка Стоянова. По думите ѝ с наближаването на зимата животните също се подготвят за ниските температури. „Еволюцията е приспособила различните видове по сходен начин към студените условия. При повечето бозайници и гризачи есента е периодът, в който лятната космена покривка се заменя от гъста козина с допълнителен пух, който да изолира телата им от студа. Някои тревопасни животни, които се отглеждат за добив на вълна – камила, лама, овца, през лятото се освобождават от излишната вълна. С понижаването на температурите космената им покривка нараства отново и може да достигне над 30 сантиметра дължина. Интересна, но сходна промяна се наблюдава при птиците. Под перата им израства допълнителен пух, който задържа на едно постоянно ниво телесната им температура. В края на лятото и есента мъжките птици се освобождават от брачните си красиво обагрени пера и опашки. В разгара на зимата те отново се обагрят в различни цветове, подготвяйки се за новия брачен период“, посочи Иванка Стоянова.\r\nТя каза още, че мечката Свобода и двата шоколадови скункса, които обитават зоопарка, вече се подготвят за зимен сън. „Най-интересни са промените, които настъпват при животните, изпадащи в зимна летаргия или зимен сън. Това е състояние, в което те прекарват почти цялата зима в сън и се събуждат много рядко, като почти не се хранят. За да преживеят успешно това естествено за тях състояние, те се хранят усилено през лятото, трупайки сериозни хранителни запаси под формата на мазнини. Именно тези мастни депа се превръщат по метаболитен път в хранителни вещества, докато мечката спи сладко сгушена в бърлогата си“, посочи Иванка Стоянова. По думите й мечката вече все по-малко се застоява навън и предпочита да си подремва на топло, което показва, че вече е готова за зимен сън. „В последните месеци менюто й се увеличи като количество, за да сме сигурни, че тя ще си набави необходимите запаси за зимата“, допълни Иванка Стоянова.\r\nМарияна ВАЛЕНТИНОВА", "date": "2017.10.16", "title": "Иванка Стоянова, Зоопарк – Варна: Помещенията на топлолюбивите животни са оборудвани с отоплителни уреди"}
{"url": "http://www.focus-news.net/news/2017/10/16/2447163/prof-bozhidar-dimitrov-priznanieto-na-balgarskoto-maltsinstvo-v-albaniya-e-poredniyat-tezhak-udar-varhu-makedonizma-i-slava-bogu-che-stana-predi-izborite-v-makedoniya.html", "text": "Признанието на българското малцинство в Албания е поредният тежък удар върху македонизма и слава Богу, че стана в петък, преди изборите в Македония. Това каза за Агенция „Фокус“ историкът проф. Божидар Димитров във връзка с резултатите от местните избори в Македония. „Много македонци си зададоха въпроса, неосведомените разбира се, как така на изток от Осоговската планина ще има 8 млн. българи, по средата на 200 км разстояние ще има само македонци и нито един българин, а на изток по цялото протежение на границата с Албания ще има 100-120 хил. българи“, отбеляза проф. Божидар Димитров. Историкът поясни, че средният македонец вероятно си е казал: „Очевидно нещо не е наред“. „Очевидно г-н Зоран Заев има право, когато твърди, че българи и македонци са един народ“, коментира проф. Димитров. \r\nДеница КИТАНОВА", "date": "2017.10.16", "title": "Проф. Божидар Димитров: Признанието на българското малцинство в Албания е поредният тежък удар върху македонизма и слава Богу, че стана преди изборите в Македония"}
{"url": "http://www.focus-news.net/news/2017/10/16/2447164/plyus-info-makedoniya-vmro-dpmne-pecheli-samo-tri-sigurni-kmetski-mesta-v-parviya-krag-na-izborite-za-mestna-vlast.html", "text": "Броят на общините, в които ВМРО-ДПМНЕ спечели най-много гласове след неделния вот за местна власт в Македония падна до девет, но партията на Никола Груевски успя да си гарантира само три сигурни кметски места след първия тур на изборите - в Петровец (Ибрахимово), Сопище и Илинден, предава скопската електронна медия „Плюс Инфо“. \r\nКандидатът на ВМРО-ДПМНЕ в Илинден – Жика Стояновски, постигна сигурна победа с около две хиляди гласа преднина. В Петровац Борче Митевски успя да победи кандидата на социалдемократите Звонко Цветковци с разлика от около 1,5 хил. гласа. В Сопище Стефче Тръмпковски от ВМРО-ДПМНЕ спечели с 217 гласа срещу Далибор Богдановски от СДСМ.\r\nСъгласно данните на ДИК, при 99,57 % обработени бюлетини, Социалдемократическият съюз на Македония (СДСМ) на премиера Зоран Заев печели убедително вота за местна власт. СДСМ  води в 50 общини, „Демократичен съюз за интеграция“ (ДСИ) – в 12, а ВМРО-ДПМНЕ – в девет. В Новаци, Кавадарци, Щип, Зърновци, Чешиново-Облешево и Пробищип ВМРИО-ДПМНЕ води. \r\nВ останалите девет общини водят кандидати на другите партии, участващи в изборите. \r\nПо данни на ДИК избирателната активност в неделя е била 59,53 %. Право на глас са имали 1 814 644 души, а упражнилите го са били 1 073 382 души.Тереза Герова", "date": "2017.10.16", "title": "„Плюс Инфо“ (Македония) ВМРО-ДПМНЕ печели само три сигурни кметски места в първия кръг на изборите за местна власт"}
{"url": "http://www.focus-news.net/news/2017/10/16/2447165/targovishte-okrazhnata-prokuratura-predade-mazh-ot-popovo-na-sad-za-ubiystvo.html", "text": "Окръжната прокуратура в Търговище предаде на съд 42-годишния Никола Хр. от Попово за убийството на 69-годишния му съгражданин А. А.  – престъпление по член 115 от Наказателния кодекс. Това съобщиха от пресцентъра на Апелативна прокуратура – Варна. Убийството е извършено на 12 януари 2017 г. в дома на 42-годишния мъж в Попово, който живеел заедно с майка си. Убитият А.А. имал връзка с майката на Никола и често гостувал в дома им. Вечерта тримата изпили значително количество алкохол, когато между Никола и жертвата започнал конфликт, прераснал във физическа разправа. \r\n42-годишният мъж нанесъл побой над госта си. След това го повалил на леглото и започнал да го души. Възрастният мъж починал и Никола решил да заличи следите от побоя. Положил тялото на възрастния мъж на леглото, оправил дрехите му така, че да не се виждат следите от душенето. Едва след това – около 3 часа след полунощ, майката на подсъдимия се обадила на спешния телефон, за да съобщи, че гостът им не се чувствал добре. Пред медиците тя обяснила, че е починал от естествена смърт. \r\nИзвършената аутопсията показала, че жертвата е със счупена челюст и кръвонасядания и травми по тялото вследствие на побоя и Никола Хр. бил уличен като автор на тежкото криминално престъпление. \r\nПредстои делото да бъде насрочено за разглеждане в Търговищкия окръжен съд. Подсъдимият е с мярка за неотклонение „Задържане под стража“ от началото на досъдебното производство. В момента се намира в плевенския затвор.", "date": "2017.10.16", "title": "Търговище: Окръжната прокуратура предаде мъж от Попово на съд за убийство"}
{"url": "http://www.focus-news.net/news/2017/10/16/2447166/afp-es-predupredi-che-othvarlyaneto-na-yadrenata-sdelka-s-iran-shte-zatrudni-dialoga-sas-severna-koreya.html", "text": "Европейският съюз отправи поредни предупреждения към държавния глава на САЩ Доналд Тръмп, съгласно които отхвърлянето на ядреното споразумение с Иран ще затрудни стартирането на диалог със Северна Корея, предава AFP.\r\nВърховният представител на ЕС по въпросите на външните работи и политиката на сигурност Федерика Могерини изрази притеснения, че заплахата за сделката за ядрената програма на Техеран „може да се отрази отрицателно върху възможността за започване на преговори“ със Северна Корея.\r\nСъответните коментари Могерини направи в рамките на среща на външните министри на ЕС в Люксембург.Тереза Герова", "date": "2017.10.16", "title": "AFP: ЕС предупреди, че отхвърлянето на ядрената сделка с Иран ще затрудни диалога със Северна Корея"}
{"url": "http://www.focus-news.net/news/2017/10/16/2447167/prof-bozhidar-dimitrov-nadyavam-se-da-ne-se-zloslovi-za-konkursa-za-direktor-na-nim-i-da-se-tarsi-shurobadzhanashtina.html", "text": "Надявам се да не се злослови за конкурса за директор на НИМ и да се търси шуробаджанащина, че съпругът на Вера Бонева е заместник-правосъден министър.  Това каза за Агенция „Фокус“ историкът проф. Божидар Димитров във връзка с конкурса за нов директор на Националния исторически музей (НИМ). Според него някои хора се упражняват на темата за шуробаджанащината. „Не е важно на кой си първи или втори братовчед. Важното е да \"ловиш мишки\". Ако е добър специалист, какво значение има на кого е кум“, коментира проф. Димитров. „НИМ си е на мястото и се надявам, че няма да мръдне и при новия директор, който и да бъде той. Утре ще се състои конкурсът, който беше близо една година отлаган във времето. След моето заявление, че се пенсионирам, одобрено, си изтеглих документите. Сега конкурсът ще бъде само с един човек – професорът по библиотекознание Вера Бонева. Пожелавам й успех утре и на добър път“, каза проф. Димитров. Той изрази надежда да не се злослови за конкурса и да не бъде определян като състезание с един кон. \r\nДеница КИТАНОВА", "date": "2017.10.16", "title": "Проф. Божидар Димитров: Надявам се да не се злослови за конкурса за директор на НИМ и да се търси шуробаджанащина"}
{"url": "http://www.focus-news.net/news/2017/10/16/2447168/telma-makedoniya-sdsm-vodi-v-50-obshtini-vmro-dpmne-v-devet-dsi-v-12.html", "text": "След неделния вот за местна власт в Македония кандидатите на Социалдемократическия съюз на СДМС водят в 50 общини, партията на Никола Груевски ВМРО-ДПНЕ – в девет, а „Демократичен съюз за интеграция“ (ДСИ) – в 12, предава скопският телевизионен канал „Телма“, като се позовава на резултати от Държавната избирателна комисия при обработени 98,22 % от бюлетините.\r\nКандидатът на коалицията, водена от социалдемократите за кметския пост на столицата Скопие Петре Шилегов може да спечели изборите още в първия тур, показват данните от ДИК при обработени 94 % от бюлетините. Шилегов е подкрепен от около 130 хил. жители на Скопие (малко над 50 % от гласовете), докато Коце Траяновски събира около 93 хил. гласа, или 36 на сто от гласовете. Тереза Герова", "date": "2017.10.16", "title": "„Телма“ (Македония): СДСМ води в 50 общини, ВМРО-ДПМНЕ – в девет, ДСИ – в 12"}
{"url": "http://www.focus-news.net/news/2017/10/16/2447169/smolyan-otkrivat-izlozhba-esenen-fotosalon-ot-fotoplenera-planinata-na-orfey-2017.html", "text": "С помощта на Община Смолян в Изложбена зала \"Петър Стайков\" се реализира фотоизложба от пленера \"В планината на Орфей\" в рамките на Есенен фотосалон - Смолян, съобщиха от пресцентъра на Общината. В нея участват 20 автора с над 70 творби, представящи творчеството на фотографите от Смолян през годината. Събитието се посвещава на 105 години от Освобождението на Родопите и Празника на Смолян. Фотоизложбата ще бъде открита на 17 октомври от 18.00 часа в зала „Петър Стайков” на КДК.", "date": "2017.10.16", "title": "Смолян: Откриват изложба „Есенен фотосалон” от фотопленера „Планината на Орфей - 2017”"}
{"url": "http://www.focus-news.net/news/2017/10/16/2447170/tehran-times-spored-predsedatelya-na-iranskiya-parlament-donald-tramp-zvuchi-kato-natsistite.html", "text": "Председателят на парламента на Иран Али Лариджани заяви, че президентът на САЩ Доналд Тръмп звучи като нацистите  и посочи, че те са се опитвали да компенсират провалите си, нападайки другите, пише  Tehran Times.\r\nЛариджани заяви, че Тръмп нито се придържа към международните споразумения, нито уважава ООН и това показва, че правителството на САЩ не възнамерява да спазва което и да е споразумение. \r\nТой също така посочи, че обвиненията на президента на САЩ срещу Ислямският революционен гвардейски корпус целят засилването на Ислямска държава, защото корпусът се бори активно срещу терористичните групи в региона.  Виктор Турмаков", "date": "2017.10.16", "title": "Tehran Times: Според председателя на иранския парламент Доналд Тръмп звучи „като нацистите“"}
{"url": "http://www.focus-news.net/news/2017/10/16/2447171/tenis-andi-mari-podnovi-trenirovkite-na-korta.html", "text": "Анди Мъри поднови тренировките на корта, след като преди броени дни бе съобщено, че шотландският тенисист ще вземе участие в Открито първенство по тенис на Австралия, което ще се проведе през януари 2018 г.\r\nМъри е извън кортовете от месец юли насам заради травма. Последното му участие в турнир бе на престижния турнир „Уимбълдън“, където направи опит да защити титлата си от 2016-та година.", "date": "2017.10.16", "title": "Тенис: Анди Мъри поднови тренировките на корта"}
{"url": "http://www.focus-news.net/news/2017/10/16/2447172/balgariya-i-turtsiya-organizirat-zasedanie-na-mezhdupravitelstvenata-komisiya-za-ikonomichesko-satrudnichestvo.html", "text": "Република България и Република Турция обсъждат провеждането на заседание на Междуправителствената комисия за икономическо сътрудничество. Възобновяването на работата на съвместната комисия ще даде възможност за активизиране на двустранното сътрудничество във всички сфери от взаимен интерес. Около това се обединиха българският енергиен министър Теменужка Петкова и турският министър на търговията и митниците Бюлент Тюфенкчи, съобщиха от пресцентъра на Министерството на енергетиката. Като съпредседатели на българо-турската Междуправителствена комисия за икономическо сътрудничество двамата дискутираха провеждането на следващо заседание. \r\n„България и Турция са стратегически партньори в сферата на енергетиката – интерконекторът Турция-България ще осигури диверсификация на източниците и маршрутите за доставка на природен газ като неразделна част от Южния газов коридор. Ангажираме се да работим за даването на нов тласък в двустранните българо-турски отношения. Провеждането на заседание на Междуправителствената комисия за икономическо сътрудничество ще даде възможност за увеличаване на стокообмена между двете страни“, подчерта Петкова. По думите на Тюфенкчи търговският потенциал и стокооборотът между България и Турция ще се развият.", "date": "2017.10.16", "title": "България и Турция организират заседание на Междуправителствената комисия за икономическо сътрудничество"}
{"url": "http://www.focus-news.net/news/2017/10/16/2447173/jerusalem-post-izraelskata-aviatsiya-e-razrushila-siriyska-protivovazdushna-batareya-s-otveten-ogan.html", "text": "Израелската авиация е атакувала и разрушила противовъздушна батарея с установки  СА-5 на сирийските въоръжени сили източно от Дамаск в понеделник сутринта, след като тя е изстреляла ракети земя-въздух по израелски самолети, пише   Jerusalem Post.\r\n„Ракетната батарея, разположена на около 50 км. източно от сирийската столица, е стреляла по израелски самолети, участващи в рутинен разузнавателен полет в ливанското въздушно пространство“, съобщи говорителят на израелските сили за самоотбрана бригаден генерал Ронен Манелис. „Виждаме, че сирийският режим е отговорен и видяхме, че тези ракети са  ясна сирийска провокация и това е неприемливо“, посочи той и добави, че Израел няма намерение да се намесва в гражданската война в Сирия, но ще реагира спрямо подобни провокации.\r\nГен. Манелис посочи пред журналисти, че Русия е уведомена за инцидента, при който не е имало повредени израелски самолети. Виктор Турмаков", "date": "2017.10.16", "title": "Jerusalem Post: Израелската авиация е разрушила сирийска противовъздушна батарея с ответен огън"}
{"url": "http://www.focus-news.net/news/2017/10/16/2447174/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "Днешното издание на предаването „Петрич – древен и вековечен“ по Радио „Фокус“ – Пирин ще бъде малко по-различно от тези, които представяхме до момента на Вашето внимание. Причината за това е, че във времето от 16.00 до 17.00 часа ще се фокусираме изцяло върху историческото минало на Петрич, за да Ви разкажем за един доста интересен, но и малко познат момент от историята на общината, който се случва през далечната 1925 година. Става въпрос за така наречения „Петрички инцидент“, който представлява граничен конфликт между България и Гърция, възникнал след убийство на гръцки войник. По темата днес сме поканили Иво Тотевски, дългогодишен учител по история в Петрич, с когото ще се опитаме да Ви разкажем какво точно се случва в периода 19 – 29 октомври 1925 година.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да ни споделите всичко, което пожелаете, за втората по големина община в Благоевградска област – Петрич, както и да коментирате конкретната тема на днешното предаване. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа, с водещ Ливия Нинова. Тази седмица поради технически причини, предаването ще бъде излъчено от 16.00 до 17.00 часа.", "date": "2017.10.16", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/10/16/2447175/sdkmk-v-35-makedonski-obshtini-shte-se-provede-vtori-krag-ot-izborite-za-mestna-vlast.html", "text": "Вторият кръг от изборите за местна власт в Македония ще се проведе на 29 октомври в 35 общини в страната, съобщава онлайн платформата „Сакам да кажам“. Това показват официалните данни от Държавната избирателна комисия на Македония.\r\nСлед първи тур на изборите Социалдемократическата партия на Македония (СДМС) печели в 37 общини, докато ВМРО-ДПМНЕ успя да си гарантира само три сигурни кметски – в Петровец (Ибрахимово), Сопище и Илинден. ДСИ води в 12 общини.Тереза Герова", "date": "2017.10.16", "title": "SDK.mk: В 35 македонски общини ще се проведе втори кръг от изборите за местна власт"}
{"url": "http://www.focus-news.net/news/2017/10/16/2447176/chosun-ilbo-sasht-kartografirat-podzemnite-obekti-na-severna-koreya.html", "text": "Военноморските сили на Южна Корея и на САЩ започнаха мащабни общи учения на фона на засиленото напрежение на Корейския полуостров. Същевременно САЩ са започнали да проучват местонахожденията на севернокорейските подземни военни обекти, включващи и тунели, прокарани край демилитаризираната гранична зона, пише  „Чосун Илбо“.\r\nНачалникът на отдела на армията на САЩ за бързо реагиране Дъг Уилци посети Южна Корея този месец, за да участва в проучването на севернокорейските подземни военни обекти край границата между двете корейски държави. Отделът бе създаден през август миналата година, за да ускори разполагането на военна технология в района. \r\n„КНДР използва тунелите и за прикриване на своите ракети и оръжия, както и складове за муниции. Смята се, че там също така има и химическо оръжие“, посочи Уилци. Според него възможността да се картографират подземните обекти „е наистина важна, за да може се справим по-късно с обектите“.  Виктор Турмаков", "date": "2017.10.16", "title": "„Чосун Илбо“ : САЩ картографират подземните обекти на Северна Корея"}
{"url": "http://www.focus-news.net/news/2017/10/16/2447177/sakam-da-kazha-makedoniya-ofitsialni-rezultati-ot-parvi-krag-na-mestnite-izbori-v-makedoniya-sdsm-pecheli-37-kmetski-mesta-vmro-dpmne-3.html", "text": "Според официалната информация при 100% обработени избирателни секции на местните избори в Македония, публикувана на страницата на Държавната избирателна комисия, цитирана от местното издание   „Сакам да кажа“,  СДСМ печели на първи кръг 37 общини, докато ВМРО-ДПМНЕ -3.СДСМ печели в Арачиново, Берово, Битоля, Богданци, Босилово, Валандово, Василево, Вевчани, Велес,  Гевгелия, Горче Петров, Дебрца, Делчево, Демир Хисар, Дойран, Земениково, Карпош, Конче, Кочани, Кратово, Крива Паланка, Кривогащани, Крушево, Куманово, Лозово, Маврово Ростуше, Неготино, Ново Село, Охрид, Пехчево, Прилеп, Радовиш, Ресен, Свети Никола, Струмица и Скопие-Център.  ВМРО-ДПМНЕ печели в Илинден, Петровец и Сопище. ДСИ печели в Кичево и Пластица, докато  Демократичната партия на турците Център-Жупа (Вапа).  Независими кандидати  печелят в Чучер Сандево и Ранковце.  Виктор Турмаков", "date": "2017.10.16", "title": "„Сакам да кажа“ (Македония): Официални резултати от първи кръг на местните избори в Македония: СДСМ печели 37 кметски места, ВМРО-ДПМНЕ – 3"}
{"url": "http://www.focus-news.net/news/2017/10/16/2447178/predsedatelyat-na-pg-na-gerb-tsvetan-tsvetanov-se-sreshtna-s-premiera-na-harvatiya-andrey-plenkovich.html", "text": "Председателят на ПГ на ГЕРБ и заместник-председател на партията Цветан Цветанов проведе работа среща с премиера на Република Хърватска Андрей Пленкович. Двамата разговаряха в рамките на срещата на кампанийните мениджъри на Европейската народна партия, която се провежда в хърватската столица Загреб, съобщиха от пресцентъра на ПП ГЕРБ. По време на срещата Пленкович даде висока оценка за работата на българския евродепутат Мария Габриел, с която се познава лично от годините, когато и той е бил евродепутат, и поздрави България за избора на Габриел за европейски комисар по цифровата икономика и цифровото общество. \r\nЦветан Цветанов предаде на премиера на Хърватска специални поздрави от българския му колега Бойко Борисов. От своя страна Пленкович също изпрати поздрави на своя добър приятел Борисов и изрази надежда, че двамата ще се срещнат още в четвъртък на Европейския съвет в Брюксел. В хода на разговора Цветанов запозна Пленкович с политическата обстановка в нашата страна и икономическите показатели на България. Хърватският премиер поздрави страната ни за икономическия ръст, който сме постигнали и подчерта, че вече сме изпреварили и неговата страна. В края на срещата председателят на ПГ на ГЕРБ запозна хърватския премиер и с приоритетите на българското председателство на ЕС като постави сериозен акцент върху европейската перспектива и сигурността на Западните Балкани.", "date": "2017.10.16", "title": "Председателят на ПГ на ГЕРБ Цветан Цветанов се срещна с премиера на Хърватия Андрей Пленкович"}
{"url": "http://www.focus-news.net/news/2017/10/16/2447179/georgi-pamporov-organizatsiya-za-upravlenie-na-turisticheski-rayon-rodopi-za-parvi-pat-v-turisticheskoto-izlozhenie-v-smolyan-shte-ima-festival-na-filmi-zasneti-s-dron.html", "text": "За първи път в рамките на Международното туристическо изложение „Планините в България – гостоприемство в четири сезона” в Смолян ще се проведе фестивал на филми, заснети с дрон технология. Това каза пред журналисти в Смолян Георги Пампоров – изпълнителен директор на Организацията за управление на туристически район „Родопи”, по повод провеждането на ХІV Международно туристическо изложение, което ще се състои в дните 18-21 октомври в Смолян, предаде репортер на Радио „Фокус” – Смолян. „За първи път правим фестивал на филми, които са заснети с дрон технология. Това са прекрасни филми, които са лауреати на втория международен фестивал на дрон филмите, който се проведе през месец август в Пловдив. Тези най-отличени филми ще ни гостуват благодарение на подкрепата на Областна администрация Смолян, която се справя с партньорството със съответната фондация, която е оторизирана и прави този фестивал”, заяви Пампоров и допълни, че в рамките на фестивала ще бъдат представени и рекламни филми, показващи различни туристически дестинации в страната, които са заснети с дрон технология.  \r\nПо думите му в Международното туристическо изложение „Планините в България – гостоприемство в четири сезона” със свои щандове се включват 24 участници, а ще има и гости от туристическия бранш от Добрич, Търговище и София, като чуждестранното участие тази година също е доста сериозно. „От Гърция ще представят възможностите за туризъм в северната част на Гърция чрез голямата префектура Източна Македония и Тракия. За първи път има изложители от Естония, Молдова, Кишпещ – Унгария, както и от Зул”, каза още Георги Пампоров.\r\nДаниела БОЙКОВА", "date": "2017.10.16", "title": "Георги Пампоров, Организация за управление на туристически район „Родопи”: За първи път в туристическото изложение в Смолян ще има фестивал на филми,  заснети с дрон"}
{"url": "http://www.focus-news.net/news/2017/10/16/2447180/reuters-vodenata-ot-sasht-koalitsiya-smyata-che-iraksko-kyurdskite-sblasatsi-v-kirkuk-sa-nerazbiratelstvo.html", "text": "Водената от САЩ международна коалиция срещу „Ислямска държава“ сочи, че иракско-кюрдските сблъсъци в района на град Киркук, при които иракската армия е поела контрол на държаните от кюрдите позиции са „неразбирателство“ и призова и двете страни да избягват ескалация, предаде  Reuters.\r\n„Коалиционните сили и съветници не подкрепят дейността на правителството на Ирак или регионалното правителство на Кюрдите край Киркук, но сме осведомени за размяната на огън на разсъмване“, пише в официално заявление на Коалицията. \r\n„Вярваме, че случилото се тази сутрин е неразбирателство, което не е нарочно, защото и двете страни са се опитали да се свържат при условия на ограничена видимост“, пише още там.  Виктор Турмаков", "date": "2017.10.16", "title": "Reuters: Водената от САЩ коалиция смята, че иракско-кюрдските сблъсъци в Киркук са „неразбирателство“"}
{"url": "http://www.focus-news.net/news/2017/10/16/2447181/makedoniya-krayat-na-erata-gruevski-obzor.html", "text": "Най-дългоочакваните местни избори в историята на Македония донесоха резултати, изненадващи дори за македонските гласоподаватели. Защото дни преди вота трудно можеше да се намери анализатор, който да се ангажира с твърда прогноза за техния изход, а най-смелите очаквания стигаха само до подялба на кметските места и до изравняване на гласовете, подадени за партийните листи.\r\nКоалиционното правителство на СДСМ и на партиите от т.нар. албански политически блок имаше крехко парламентарно мнозинство, докато ВМРО-ДПМНЕ на бившия премиер Никола Груевски, беше нахъсана да си върне властта, която според нея й беше отнета несправедливо.\r\nТака местните избори изведнъж придобиха допълнителен залог за национално и съдбовно значение за бъдещото развитие на Македония.\r\nПобедата на СДСМ означаваше вот на доверие за курса на проевропейска и проатлантическа политика, за връщане на доверието към съседите и за извеждане на страната от изолацията, в която беше изпаднала през последните години.\r\nПобедата на ВМРО-ДПМНЕ гарантираше почти сигурни предсрочни парламентарни избори, ново начало на политическата криза и връщане към политическия диктат на еднопартийната система на управление.\r\nНа страната на СДСМ беше декларирания стремеж за уеднаквяване на различията и за превръщането на Македония в място за съвместен живот, независимо от народността и вероизповеданието. \r\nВМРО-ДПМНЕ разчиташе на технологията на постигане на изборните победи, на клановия принцип в назначенията на държавно и общинско ниво, на срастването на партията с държавата.\r\nВ крайна сметка \"бомбите\", разкритията, мерцедесите, отчисленията и парите, отклонени от магистралите на все по-обедняващата Македония, направиха необходимото.\r\nПървият тур на изборите донесе изненадващи резултати.\r\nСДСМ спечели 415 726 гласа, а ВМРО-ДПМНЕ - 335 054.\r\nСДСМ спечели кметските места в 38 общини - Гьорче Петров (Скопие), Карпош (Скопие),  Центар (Скопие), Аеродром(Скопие), Охрид, \r\nСтрумица, Велес, Куманово, Битоля, Прилеп, Ресен, Демир Хисар, Крушево, Арачиново, Кривогащани, Зелениково, Вевчани, Лозово, Свети Николе, Неготино, Дебарца, Маврово и Ростуша, Конче, Гевгелия, Богданци, Дойран, Валандово, Босилово, Ново Село, Берово, Василево, Радовиш, Пехчево, Делчево, Кочани, Крива Паланка, Кратово.\r\nВМРО-ДПМНЕ спечели кметските места в 3 общини - Сопище, Петровец, Илинден\r\nДСИ на Али Ахмети спечели Кичево и Пласница.\r\nДемократичната партия на турците спечели традиционно Център Жупа.\r\nНезависими кандидати  спечелиха кметските места в Чунчер Сандево и в Ранковце.\r\nВтори тур предстои в 36 общини - Гази Баба(Скопие), Бутел (Скопие),  Кисела Вода (Скопие), Шуто Оризари(Скопие), Чаир(Скопие),  Сарай(Скопие), Тетово, Гостивар, Струга, Ягуновце, Чашка, Росоман, Карбинци, Македонска Каменица, Македонски Брод, Виница, Старо Нагоричане, Градско, Студеничани,  Бървеница, Желино, Теарце, Врапчище,  Липково, Могила, Боговие, Дебър, Кавадарци, Щип, Чешиново Облешево, Пробищип, Зърновци, Новаци, Демир Капия, Долнени.\r\nзаедно с кметската власт партията на Груевски изгуби и мнозинството си в общинските съвети в почти всички по-големи градове на Македония.\r\nПо невероятна ирония на съдбата, на първи тур на местните избори, ВМРО-ДПМНЕ спечели точно толкова кметски места, колкото отстъпи на опозицията от СДСМ преди 4 години, по време на изборите през 2013 г.\r\nОткрит остана само въпросът за оставката на Груевски, който по стар балкански обичай обеща да поеме отговорност и побърза да обвини новите управляващи във всичко, в което те го обвиняваха в продължение на близо десет години, без да разбира че времето му вече е изтекло.\r\nВсъщност какъвто и да е резултатът от втория тур на местните избори, където към вълната на протестния вот срещу ВМРО-ДПМНЕ ще се прибавят и задължителните 5 % конформизъм, сигурно е че за Македония ерата на Груевски вече е приключила, без значение дали го очаква пожеланието на политическите опоненти за продължителен престой в Шутка или емиграция в Москва.Ето как македонските медии видяха изборните резултати:\r\n„Заев спечели местните избори, Груевски претърпя пълен провал“, е заглавието, с което електронното издание „Локално“ съобщава изборните резултати след гласуването на 15 октомври.\r\n„Наградата за визия на СДСМ, наказание за политиката на ВМРО-ДПМНЕ“. Това е заглавието, което македонската редакция на Deutsche Welle избира, за да представи равносметката от неделния вот за местна власт в страната. Медията припомня щекотливо, че социолозите в страната не успяха да прогнозират резултатите от изборите, въпреки многобройните проучвания на общественото мнение.  \r\n„Македония гласува за промяна“, е озаглавена друга статия по темата от същата медия.\r\nМакедонският „Фокус“ на свой ред пише: „След дълъг период – СДСМ постигна победа в бастионите на ВМРО-ДПМНЕ“. Медията обръща внимание, че социалдемократите на Зоран Заев успяха да наложат свои кандидати в общини, в които никога или отдавна не са печели избори за местна власт.\r\nСкопското електронно издание МКД извежда в заглавие данните за тежкото поражение на ВМРО-ДПМНЕ, като привежда информацията от Държавната избирателна комисия, съгласно която партията на Никола Груевски си е подсигурила само три кметски места – в Илинден, Петровец (Ибрахимово) и Сопище. ВМРО-ДПМНЕ води само в още шест други общини, развръзката за които ще стане ясна след провеждането на втория тур от гласуването, насрочен за 29 октомври. \r\nМакедонската редакция на Радио „Свободна Европа“ също не пропуска да отбележи „убедителната победа на СДСМ на местните избори“. Данните от ДИК са красноречиви – „управляващата СДСМ е недвусмислен победител“, отбелязват от редакцията.\r\nВ отделна статията радиото коментира, че „голямата победа за СДСМ означава и голяма отговорност“.\r\nРадио „Глас на Америка“ (Voice of America) съобщава за изборните резултати от вота за местна власт в страната в материал, публикуван под заглавие„Промяна на политическата карта на Македония“.\r\n„Огромен превес на СМСМ и в Общинските съвети“, отбелязва скопският телевизионен канал A1 On.  От редакцията привеждат данни, съгласно които в по-големите градове, в които социалдемократите печелят кметските постове, ще имат мнозинство в Общинските съвети, което – според медията, „ще означава нормално функциониране на общините“.Тереза Герова", "date": "2017.10.16", "title": "Македония: Краят на ерата Груевски (ОБЗОР)"}
{"url": "http://www.focus-news.net/news/2017/10/16/2447182/ministar-predsedatelyat-boyko-borisov-pozdravi-makedonskiya-premier-zoran-zaev-za-pobedata-na-mestnite-izbori.html", "text": "Резултатите от проведените местни избори в Република Македония са доказателство за одобрението на водената политика на Вашето правителство – политика на добросъседство, диалог и разбирателство, в основата на която са европейските ценности. С тези думи премиерът Бойко Борисов поздрави македонския министър-председател Зоран Заев в телефонен разговор днес, съобщиха от правителствената информационна служба.\r\nСпоред Борисов, с положителните сигнали, който излъчи и към народа на Република Македония, и към международната общност, подписаният в началото на август Договор за добросъседство с България е голяма крачка по пътя към възприемането на Република Македония като сериозен партньор на НАТО и Европейския съюз. “Решихме да гледаме напред и Вашите сънародници потвърдиха този избор. Сигурен съм, че резултатите няма да закъснеят“, посочи премиерът Борисов като подчерта, че България ще продължи да подкрепя развитието на Република Македония и приемането й в НАТО и Европейския съюз.\r\nБойко Борисов изтъкна, че темата за приобщаването на страните от Западните Балкани в евроатлантическите структури ще е основна за Българското председателство на Съвета на ЕС. Той изрази надежда, че с постоянство и изпълняване на всички изисквания перспективата за приемане на Република Македония в ЕС и НАТО ще става все по-отчетлива.", "date": "2017.10.16", "title": "Министър-председателят Бойко Борисов поздрави македонския премиер Зоран Заев за победата  на местните избори"}
{"url": "http://www.focus-news.net/news/2017/10/16/2447183/anadolu-agency-osnovnata-turska-opozitsionna-partiya-prizovava-kirkuk-da-bade-postaven-pod-spetsialen-statut.html", "text": "Заместник-председателят на основната турска опозиционна Републиканска народна партия Озтурк Йълмаз призова на иракския град Киркук да бъде предоставен специален статут, в който туркмените, арабите и кюрдите да имат равно представителство, предаде  Anadolu Agency.\r\nСеверната иракска провинция Киркук, заедно с части от провинциите Нинева, Саладин и Дияла са оспорвани между централното правителство в Багдад и кюрдското регионално правителство и са обитавани от смесица от етнически кюрди, араби и туркмени.  Виктор Турмаков", "date": "2017.10.16", "title": "Anadolu Agency:  Основната турска опозиционна партия призовава Киркук да бъде поставен под специален статут"}
{"url": "http://www.focus-news.net/news/2017/10/16/2447184/prof-aleksandar-marinov-nyama-shiroko-brozhenie-sreshtu-korneliya-ninova-v-bsp-vatreshnopartiynata-opozitsiya-malko-preigrava.html", "text": "Няма широко брожение срещу Корнелия Нинова в БСП, вътрешнопартийната опозиция малко преиграва. Това каза политологът проф. Александър Маринов в интервю за Агенция „Фокус“ за изминалото заседание на Националния съвет на БСП, за смисъла от свикване на сесия на 49-ия Конгрес и за вътрешнопартийната опозиция на Корнелия Нинова в БСП. Според него и Корнелия Нинова малко пресилва нещата като твърди, че цялата партия безусловно я подкрепя в контраст с една значителна част от Националния съвет. „Вижте, всички хора в Националния съвет имат някакво влияние в партията, т .е. те изразяват не само своето лично мнение, а и някаква част от мнението на партийните членове и организации. В този смисъл разумното поведение от страна на Корнелия Нинова е много внимателно да отсее критиките към себе си, като отдели тенденциозните и дължащи се на някаква обида или желание за реванш от редица критични бележки, които са основателни, а такива има. Това е полезният смисъл на една опозиция, независимо дали е в държавата или в партията. Тя трябва да посочва грешките на ръководството и на тази основа те да бъдат преодолявани“, коментира проф. Маринов. Според него линията на противопоставяне на Националния съвет с редовите членове на БСП няма да донесе добри резултати.  „Ако Нинова смята, че този Национален съвет не е в състояние да осъществява колективното, партийно ръководство, да каже честно, че иска извънреден конгрес, нови избори“, обясни политологът. \r\nДеница КИТАНОВА", "date": "2017.10.16", "title": "Проф. Александър Маринов: Няма широко брожение срещу Корнелия Нинова в БСП, вътрешнопартийната опозиция малко преиграва"}
{"url": "http://www.focus-news.net/news/2017/10/16/2447185/veliko-tarnovo-aktsiya-po-podryazvane-na-suhite-i-opasni-kloni-zapochva-v-grada.html", "text": "Акция по подрязване на сухите и опасни клони стартира във Велико Търново. Това съобщиха от пресцентъра на Общината. Работата започна от парковете в централната част на града, а с дейностите са ангажирани служители на общинското предприятие „Зелени системи“. \r\nЗа гарантиране на сигурността на пешеходците участъците в парковете и от пешеходните алеи, над които ще се извършва премахване на клони, ще бъдат временно ограничени за преминаване. \r\nДейността е част от подготовката на града за предстоящия зимен сезон и има за цел да предотврати ситуации, при които клони падат върху пътните платна и тротоарите под тежестта на паднал върху тях сняг. Подрязването ще обхване и кварталите. \r\nСформирана ще бъде комисия, която ще провери дворовете на училища и детски градини за опасни или изсъхнали клони на намиращите се в тях дървета.", "date": "2017.10.16", "title": "Велико Търново: Акция по подрязване на сухите и опасни клони започва в града"}
{"url": "http://www.focus-news.net/news/2017/10/16/2447186/burgas-zheni-gerb-organizirat-fotokonkurs.html", "text": "Жени ГЕРБ организират фотоконкурс в Бургас, съобщиха от пресцентъра на ПП ГЕРБ.\r\nВсички сме чували максимата, че зад всеки успял мъж стои една забележителна жена. Това е музата, която кара и мъжете, и жените да се обръщат след нея. Музата, вдъхновила гения. Музата, променила хода на историята ни. Има ли я в Бургас?! \r\nЗаемете позиция и уловете мига - Жени ГЕРБ ви канят да участвате във фотоконкурс, вдъхновен от силата на жената в съвременното общество и в частност – европейката, която гордо крачи в един от най-добрите градове за живеене, именно Бургас. Темата на конкурса предоставя широко поле за изява. Обекти на вашето внимание, могат да бъдат не само красивите жени, но и тези, чиито поглед, жестове, походка, усещане за стил, сила на духа ви карат да се обърнете назад и да въздъхнете с приятното усещане, че сте част от този град. Уловете тези мигове във вашите кадри. \r\nКонкурсът „Бургаски фотообектив към европейската жена” ще се проведе в рамките на три седмици - до 01.11.2017 г. След завършването на фотоконкурса ще бъде представена фотоизложба с най-добрите творби. Снимките ще бъдат разпечатани в размер 60х40 см. \r\nУсловия на конкурса са следнитe:\r\n-\tСнимките в пълния им размер могат да бъдат изпращани на е-мейл адрес gerbburgas2014@gmail.com, ние ще ги поставяме в специално създадената за тази цел галерия в нашата Фейсбук страница – Жени ГЕРБ;\r\n-\tВсеки може да участва с до 10 броя снимки;\r\n-\tКонкурсът не е анонимен и няма възрастови ограничения;\r\n-\tУчастниците трябва да гарантират, че са автори на изображенията, с които участват във фотоконкурса и са носители на авторските права за тях;\r\n-\tНеобходимо е авторите да имат готовност да ни представят суров файл, за да докажат своето авторство;\r\n-\tАвторите, чийто творби са попаднали в крайната селекция за изложбата, трябва да изпратят файловете с висока резолюция (не по-малко от 4000px по дългата страна), готови за печат. Към файловете трябва да има име на автора и заглавие на фотографията, ако има такова;\r\n-\tПри оценяването на изображенията, ще се вземат и предвид броя на харесванията в страницата ни във Фейсбук, но няма да са водещи за крайния резултат. \r\nСлед приключване на конкурса „Бургаски фотообектив към европейската жена” жури в състав Ники Динов, Диана Йорданова и Ева Михалева ще избере три фотографии от галерията на конкурса измежду 30-е снимки с най-висок рейтинг. При откриването на фотоизложбата журито ще обяви своя избор.\r\nНаграждаването и изложбата ще се състоят на 6 ноември в Културен център Морско Казино.", "date": "2017.10.16", "title": "Бургас: Жени ГЕРБ организират фотоконкурс"}
{"url": "http://www.focus-news.net/news/2017/10/16/2447187/ria-novosti-irakskata-politsiya-bez-boy-e-zaela-zdanieto-na-administratsiyata-na-provintsiyata-kirkuk.html", "text": "Частите на иракската федерална полиция са заели зданието на администрацията на губернатора на провинцията  Киркук, без да бъдат посрещнати със съпротива, предаде РИА Новости, позовавайки се на показанията на сътрудник в учреждението. \r\nСпоред източника повечето чиновници от провинциалната администрация в.т.ч. губернаторът ѝ Наджмадин Карим още от сутринта са поели към територията на кюрдската автономия. „Силите на федералната полиция влязоха в сградата на провинциалната администрация, без да се сблъскат с никаква съпротива“, съобщи той.\r\nСпоред него федералните сили са поели под свой контроли и „други важни обекти“ на територията на едноименния град. \r\nТази нощ министър-председателят на Ирак Хайдер ал Абади даде заповед за началото на операция по възобновяването на реда в спорната с Иракски Кюрдистан провинция Киркук. Към Киркук се отправиха иракските въоръжени сили. По-рано днес иракските военни съобщиха, че са поставили под свой контрол петролните находища Баба Гургур и Бей Хасан, предградията на Киркук Лайлан и Яйджи, военната база К-1, летището и редица ключови петролни обекти.  Виктор Турмаков", "date": "2017.10.16", "title": "РИА Новости: Иракската полиция без бой е заела зданието на администрацията на провинцията Киркук"}
{"url": "http://www.focus-news.net/news/2017/10/16/2447188/afp-dobivat-na-petrol-v-dvete-osnovni-nahodishta-v-irakskata-provintsiya-kirkuk-e-prekraten.html", "text": "Добивът на петрол е преустановен в две от основните петролни находища в иракската провинция Киркук, след като иракските въоръжени сили са навлезли в оспорвания регион заради напрежението покрай референдума за независимост на Иракски Кюрдистан, предаде  AFP.\r\n„Кюрдските инженери прекратиха добива в находищата Бей Хюсеин и Хавана и напуснаха кладенците преди пристигането на иракските сили“, съобщи представител на иракското министерство на петрола. \r\nЦените на петрола отбелязват покачване на световните пазари, след като иракските сили стартираха операция, за да поемат контрол над военните обекти и петролните находища, които кюрдите са заели през последните години, най-вече по време на борбата срещу джихадистите.  Виктор Турмаков", "date": "2017.10.16", "title": "AFP: Добивът на петрол в двете основни находища в иракската провинция Киркук е прекратен"}
{"url": "http://www.focus-news.net/news/2017/10/16/2447189/kmetat-na-sofiya-yordanka-fandakova-shte-proveri-rekonstruktsiyata-na-bul-montevideo.html", "text": "На 17 октомври от 13.30 часа кметът на София Йорданка Фандъкова ще провери реконструкцията на бул. „Монтевидео“, съобщиха от пресцентъра на Столична община. Извършва се реконструкция на бул. „Монтевидео“ в участъка от ул. „761“ до ул. „Боряна“. След като миналата година бе изградена първата част от бул. „Монтевидео“ от бул. „Президент Линкълн“ до ул. „761“, сега се извършва изпълнение на втората част, която е изцяло нов булевард от ул. „761“ до ул. „Боряна“. Изградена е нова канализация и сградни отклонения, тръбна мрежа за подземни комуникации. \r\nПроверката ще започне от кръстовището на бул. „Монтевидео“ и ул. „Народно хоро“ (срещу Нов български университет).", "date": "2017.10.16", "title": "Кметът на София Йорданка Фандъкова ще провери реконструкцията на бул. „Монтевидео“"}
{"url": "http://www.focus-news.net/news/2017/10/16/2447190/veliko-tarnovo-razlichni-generatsii-ot-alumni-klub-legendite-na-stopanska-akademiya-dimitar-a-tsenov-otnovo-se-sreshtnaha-na-futbolniya-teren.html", "text": "Алумни клуб „Легендите” към Асоциацията на възпитаниците на Стопанска академия „Димитър А. Ценов” за 12-та поредна година събра в родната Алма матер хора от различни поколения със специално отношение към футбола. Това е първият създаден алумни клуб – още през 2005 г. и е един от най-активните, а освен това ежегодно провежда другарски срещи. Това съобщиха от пресцентъра на Стопанската академия.\r\nВ тазгодишната среща отново участваха членове на клуба, които са били част от студентските отбори по футбол на Стопанска академия, завоювали шампионски титли от национални студентски игри (1982-1983 г. и 1989-1990 г.) или са били в отборите-медалисти (1996-1998 г.). С „Добре дошли” в свищовската Алма матер” гостите бяха посрещнати от проф. д-р Красимир Шишманов – един от съоснователите на клуба и Николай Нейков – дългогодишен треньор на студентските футболни отбори. Приветствие от името на академичното ръководство отправи зам.-ректорът по студентска политика и институционални комуникации, доц. д-р Николай Нинов. Той представи пред присъстващите резултатите от приключилата кандидатстудентска кампания, разказа им за настоящия академичен живот, новостите, които се въвеждат при обучението на студенти и развитието на Алумни асоциацията. В разговор с гостите проф. Шишманов изрази радостта си от това, че членовете на клуба продължават да поддържат близка връзка със Стопанска академия и изрази готовността на висшето училище да подпомага изградените взаимоотношения. Николай Нейков похвали участниците в срещата, че са запазили през годините добра спортна форма и отбеляза като „показателен” факта, че любители на футбола от по-млади генерации се присъединяват към „Легендите”.\r\nРазделени на два равностойни отбора в тъмно сини и светлосини екипи на Стопанска академия и със съдействието на ръководителя на катедра „Физическо възпитание и спорт”, членовете на клуба проведоха традиционната си футболна среща на стадиона в академичния спортен комплекс. В тазгодишната среща с повече точни попадения в противниковата врата победи отборът в тъмно сини екипи с резултат 4:3. Показали отново футболното си майсторство, след мача „Легендите” коментираха, че най-важния краен резултат е запазеното приятелството между тях, припомнянето на студентските години и изживяването на поредните приятни емоции на зеления терен в свищовското висше училище.", "date": "2017.10.16", "title": "Велико Търново: Различни генерации от алумни клуб „Легендите” на Стопанска академия „Димитър А. Ценов” отново се срещнаха на футболния терен"}
{"url": "http://www.focus-news.net/news/2017/10/16/2447191/premierat-boyko-borisov-pozdravi-albanskiya-si-kolega-edi-rama-za-priemaneto-na-zakona-za-maltsinstvata.html", "text": "Премиерът Бойко Борисов поздрави в телефонен разговор албанския си колега Еди Рама за приемането на Закона за малцинствата и му благодари за тази европейска стъпка. Това съобщиха от правителствената информационна служба. Според Борисов гарантирането на правата на българското малцинство ще даде по-силен тласък на европейската интеграция на Албания, защото се демонстрира европейски начин на правене на политика. „Българският и албанският народ имат дълга история на приятелство, съжителство и взаимна подкрепа. С приемането на този закон ще задълбочим още повече традиционно добрите отношения между нашите две държави“, посочи Бойко Борисов.\r\nЕди Рама благодари на българския премиер за подкрепата и заяви, че гледа на приетия Закон за малцинствата като на свой дълг и ще полага максимални усилия за бързо изминаване на европейския път на Албания. \r\nЕди Рама прие отправената покана да направи официално посещение в София до края на годината.", "date": "2017.10.16", "title": "Премиерът Бойко Борисов поздрави албанския си колега Еди Рама за приемането на Закона за малцинствата"}
{"url": "http://www.focus-news.net/news/2017/10/16/2447192/sport-zhitelite-na-insbruk-sa-glasuvali-na-referendum-gradat-im-da-ne-bade-domakin-na-zimnite-olimpiyski-igri-prez-2026-godina.html", "text": "67,41% от жителите на австрийския град Инсбрук са гласували на референдум срещу плановете градът да кандидатства за домакинство на Зимните олимпийски игри през 2026 г.  \r\nПротивниците на домакинството са притеснени от високата цена на провеждането на игрите, а също така от потенциалните щети върху околната среда.\r\nМОК изрази разочарование   във връзка с резултатите от референдума.  Комитетът ще избере през 2019  г. домакина на Зимните олимпийски игри през 2016 г. Потенциални кандидати са Сион в Швейцария, Инсбрук, Алма Ата в Казахстан, Сапоро в Япония, Калгари в Канада и Ерзурум в Турция.  Виктор Турмаков", "date": "2017.10.16", "title": "Спорт: Жителите на Инсбрук са гласували на референдум градът им да не бъде домакин на зимните олимпийски игри през 2026 година"}
{"url": "http://www.focus-news.net/news/2017/10/16/2447193/varna-v-morskata-vertoletna-aviobaza-chayka-se-provede-voenen-ritual-za-otbelyazvane-na-58-ta-godishnina-ot-sazdavaneto-na-voennomorskoto-vertoletno-formirovanie.html", "text": "В Морската вертолетна авиобаза „Чайка” се проведе военен ритуал за отбелязване на 58-та годишнина от създаването на Военноморското вертолетно формирование. Това съобщиха от пресцентъра на Военноморските сили (ВМС). Строят на личния състав бе приет от командира на Военноморските сили контраадмирал Митко Петев. На отличилите се военнослужещи и цивилни служители бяха връчени награди и с военен ритуал бяха поднесени венци и цветя на паметника на загиналите при изпълнение на служебния си дълг авиатори от базата.\r\nГости на тържеството - командири на военни формирования от ВМС, роднини и близки, много ветерани  служили в авиобазата – бяха поздравени от контраадмирал Митко Петев и командира на военното формирование подполковник Спас Спасов и имаха възможност да разгледат въоръжението и техниката.\r\nУсловно историята на Военноморската авиация може да бъде разделена на два периода: първия – от 1917 г. до края на 50-те години, свързван с използването на водосамолети, и втори такъв – с начало 14.10.1959 г., в който на въоръжение са военноморски вертолети.\r\nНа днешния ден се отбелязват 58 години от деня, в който със заповед № 0651 на Министъра на народната отбрана на НРБ е сформирана отделна противолодъчна ескадрила /ОПЛЕ/ в състав от три екипажа. \r\nОт създаването на ескадрилата до 1978 г. на въоръжение са вертолети Ми-4 и Ми-4М. \r\nВ края на 1978 година е утвърден нов щат, включващ две звена Ми-14 и едно звено Ми-4.\r\nНа 30.01.1979 г. от СССР са пребазирани в „Чайка” първите 4 бр. вертолети Ми-14 ПЛ. Започва усвояването на нови видове подготовки и още по–убедително се утвърждава авторитета на ескадрилата във Военноморските сили.\r\nВ началото на 80-те години е доставен и един Ка-25Ц уникален със своите способности за отвъд хоризонтно целеуказване в интерес на ударните ни сили.\r\nЕскадрилата заема полагащото й се място в редиците на Военноморските ни сили и затвърждава авторитета си изпълнявайки широк кръг от задачи.\r\nАпогеят в развитието на Военноморската авиация е в края на 80-те и началото на 90-те години - 11 вертолета от три типа Ми-14 ПЛ, Ми-14 БТ и Ка-25Ц на щат, значителен процент на изправна техника и широк кръг от изпълнявани задачи.\r\nСледват трудни години за Военноморската авиация. \r\nНа 9 октомври 2011г. в  авиобаза „Чайка” с тържествен ритуал е приет първия вертолет AS 565 MB “Panther” в състава на Военноморските сили. Веднага след това постъпват още два.\r\nДо средата на 2012 година целият летателен и инженерно-технически състав е допуснат до експлоатация на вертолетите Panther.\r\nСлед проведено обучение по аварийно – спасителни операции екипажите на вертолетите AS 565 MB “Panther бяха сертифицирани от тренировъчния център на „Eurocopter”.\r\nОт 1 август 2012 г., същите носят денонощно дежурство за участие в операции по търсене и спасяване и оказване на помощ: за спасяване човешки живот на море, на бедстващи кораби, плавателни средства и летателни апарати.\r\nЗадачите по време на дежурството включват и оказване на помощ и съдействие на държавната и местна власт, институции и организации при природни бедствия, катастрофи и промишлени аварии на територията на Варненска, Бургаска, Добричка, Шуменска, Русенска, Силистренска, Разградска и Търговищка области.   \r\nМорските авиатори завършиха усвояването и на бордовото артилерийско въоръжение, като проведоха успешни стрелби по морска цел. Напълно са усвоени възможностите за аварийно-спасителни операции, поддръжка на специалните сили, оказване поддръжка на патрулните сили и извършване на медицинска евакуация от плаващи средства на море.", "date": "2017.10.16", "title": "Варна: В Морската вертолетна авиобаза „Чайка” се проведе военен ритуал за отбелязване на 58-та годишнина от създаването на Военноморското вертолетно формирование"}
{"url": "http://www.focus-news.net/news/2017/10/16/2447194/reuters-savetat-za-natsionalna-sigurnost-na-turtsiya-prizova-stranata-da-zatvori-vazdushnoto-si-prostranstvo-kam-severen-irak.html", "text": "Съветът за национална сигурност на Турция посъветва правителството да затвори въздушното пространство на страната към Кюрдската автономия в Северен Ирак и да положи усилия тя да предаде контрола си над граничния пункт „Хабур“ на централните иракски власти, предаде  Reuters.\r\nВ заявление, публикувано след срещата на Съвета, председателстван от турския президент Реджеп Тайип Ердоган, се дава също така съвет правителството да удължи състоянието на извънредно положение, наложено над страната скоро след неуспешния опит за преврат от юли 2016 г.  Виктор Турмаков", "date": "2017.10.16", "title": "Reuters: Съветът за национална сигурност на Турция призова страната да затвори въздушното си пространство към Северен Ирак"}
{"url": "http://www.focus-news.net/news/2017/10/16/2447195/fokus-makedoniya-balgarskiyat-ministar-predsedatel-chestiti-izbornata-pobeda-na-zoran-zaev.html", "text": "Министър-председателите на Македония и на България Зоран Заев и Бойко Борисов са провели телефонен разговор, по времето на който са обсъдили актуалните събития в Македония и в региона, предаде македонската медия “Фокус“.\r\nБорисов е честитил на Заев успешното провеждане на местните избори в Македония и е подчертал, че организацията им създават условия, в които гражданите могат свободно и въз основа на политическата си воля да дадат свой глас.\r\nБорисов е предал на Заев, че България остава последователна в подкрепата си към политиката на новото правителство и е изразил надежда да започнат преговори за членството на страната в ЕС.  Виктор Турмаков", "date": "2017.10.16", "title": "„Фокус“ (Македония): Българският министър-председател честити изборната победа на Зоран Заев"}
{"url": "http://www.focus-news.net/news/2017/10/16/2447196/veliko-tarnovo-obshtinata-prouchva-v-norvegiya-potentsialni-partnyori-v-oblastta-na-energiynata-efektivnost.html", "text": "Община Велико Търново проучва в Норвегия потенциални партньори в областта на енергийната ефективност. Представители на местната администрация ще участват в работен семинар и срещи, които ще се проведат през тази седмица в Осло. Целите са обмен на добри практики, опит и постижения, заедно с намиране на нови сътрудничества в рамките на програма БГ 04 „Енергийна ефективност и възобновяема енергия“. Това съобщиха от пресцентъра на Община Велико Търново.\r\nОрганизатори на международния семинар са Фондация „Визия за научен и технологичен растеж“ и „Осло – международен хъб“. Темите на срещите са свързани с използването на геотермалната енергия за отопление и охлаждане на сгради, подобряване на енергийната ефективност в тях, изпълнение на пилотни проекти за обекти с почти нулево потребление на енергия. Дискусията ще обхване също въпроси, касаещи модернизацията на уличното осветление чрез смарт-технологиите, мониторинг на потреблението на енергия в сгради общинска собственост и др.\r\nЦелта е установяване на отношения с различни организации, за да бъдат подготвени нови проекти в сферите на енергийната ефективност и сигурност, по линия на финансовия механизъм на Европейското икономическо пространство и Норвежката програма 2014-2020. Партньор по нея е Норвежкият департамент за водни ресурси и енергийни източници. Общият ресурс е 28 милиона лева. \r\nМеждународната среща в Осло се провежда по линия на програма БГ 04 „Енергийна ефективност и възобновяема енергия“, с финансова подкрепа чрез фонда за двустранни отношения и Европейското икономическо пространство 2009-2014.", "date": "2017.10.16", "title": "Велико Търново: Общината проучва в Норвегия потенциални партньори в областта на енергийната ефективност"}
{"url": "http://www.focus-news.net/news/2017/10/16/2447197/politico-boris-dzhonsan-prizova-kam-seriozni-razgovori-s-es-otnosno-badeshteto-sled-brekzit.html", "text": "Външният министър на Великобритания Борис Джонсън заяви, че преговарящите относно Брекзит трябва да се насочат към „сериозен разговор относно бъдещето“, предаде  Politico.\r\nПо време на срещата на външните министри от ЕС в Люксембург Джонсън заяви, че Великобритания е готова да „започне сериозни разговори относно бъдещето и новите отношения“. „Смятам, че това ще работи в интерес и на двете страни“, уточни той. \r\nДжонсън посочи, че европейските граждани във Великобритания и британските граждани в ЕС трябва да бъдат успокоени за бъдещето си след Брекзит. „Надяваме се нашите приятели и партньори да приемат посланието и да започнат да преговарят сериозно“, добави министърът.  Виктор Турмаков", "date": "2017.10.16", "title": "Politico: Борис Джонсън призова към „сериозни разговори“ с ЕС относно бъдещето след Брекзит"}
{"url": "http://www.focus-news.net/news/2017/10/16/2447198/veliko-tarnovo-300-zakuski-200-vafli-i-100-kiseli-mleka-byaha-razdadeni-na-sotsialno-slabi-i-samotno-zhiveeshti-hora-ot-balkanskite-sela-i-mahali-v-obshtinata.html", "text": "300 закуски, 200 вафли и 100 кисели млека бяха раздадени на социално слаби и самотно живеещи хора от балканските села и махали в община Велико Търново. Това съобщи за Радио „Фокус“ – Велико Търново Благовеста Факирова, председател на Дарителско сдружение „Св. Иван Рилски“. Инициативата се провежда всяка година от Сдружението по повод Световния ден за борба с глада – 16 октомври. Днес екипите са посетили селата Габровци, Нацовци, Въглевци, Велчево и Балван. Благовеста Факирова посочи, че с тях са били и две доброволки от Филиала на Медицинския университет във Варна, които са мерили кръвното налягане и кръвната захар на общо 50 жители от тези села. Раздадени са 80 торби, както и светлоотразителни емблеми с надпис „Спаси ме“, които възрастните хора да поставят върху чантите си или върху бастуните си, за да бъдат забелязвани по-лесно от шофьорите в тъмната част от денонощието. Благовеста Факирова допълни, че по време на посещенията си в балканските села и махали днес, те са разяснили на хората какъв ден е днес и защо отбелязваме Световен ден за борба с глада.\r\nНадежда КРЪСТЕВА", "date": "2017.10.16", "title": "Велико Търново: 300 закуски, 200 вафли и 100 кисели млека бяха раздадени на социално слаби и самотно живеещи хора от балканските села и махали в общината"}
{"url": "http://www.focus-news.net/news/2017/10/16/2447199/prof-aleksandar-marinov-vliyanieto-na-opozitsionerite-v-bsp-ne-e-tolkova-silno-pri-palniya-sastav-na-plenuma.html", "text": "Влиянието на опозиционерите в БСП не е толкова силно при пълния състав на Пленума, но при неучастието на почти половината, нещата са на кантар. Това каза политологът проф. Александър Маринов в интервю за Агенция „Фокус“ за изминалото заседание на Националния съвет на БСП, за смисъла от свикване на сесия на 49-ия Конгрес и за вътрешнопартийната опозиция на Корнелия Нинова в БСП. Той коментира, че наличието на кворум от 106 делегати на заседанието на Националния съвет е доста слабо присъствие. „Нямам представа и яснота дали отсъствието е случайно или е някакъв вид на тиха съпротива и протест срещу ръководството на партията. Знам, че имаше изказвания по този повод от членове на Изпълнителното бюро. При всяко положение да участват малко над половината от членовете на Националния съвет говори за някакви проблеми в това ръководство. В този смисъл вътрешнопартийната опозиция не се е възползвала, просто неочаквано тежестта й нарасна при този кворум“, каза проф. Маринов. Според него не е проблемът това, че предложението на председателя за свикване на Конгрес е минало с малко гласове. „Не разбирам, защо е необходимо да се свиква такъв спешен конгрес с точно такива точки в дневния ред, които със  сигурност предполагат много сериозна подготовка. Няма яснота, няма виждане. Поне нямам информация да има готовност по тези точки. Не мога да си обясня на какво се дължи този ход, какво цели Нинова с този ход. Във всеки случай предложението беше достатъчно спорно и вътрешнопартийната опозиция, която видимо се консолидира даде едно ожесточено сражение“, допълни политологът. \r\nДеница КИТАНОВА", "date": "2017.10.16", "title": "Проф. Александър Маринов: Влиянието на опозиционерите в БСП не е толкова силно при пълния състав на Пленума"}
{"url": "http://www.focus-news.net/news/2017/10/16/2447200/vratsa-shest-godini-i-shest-mesetsa-lishavane-ot-svoboda-za-izmama-sas-zastrahovatelna-politsa.html", "text": "По обвинителен акт на Районна прокуратура – Мездра съдът е признал за виновен Красимир К. (на 30 години) за извършена от него измама, съобщиха от пресцентъра на Апелативна прокуратура - София.\r\nПодсъдимият Красимир К. имал регистрирана фирма и в качеството си на едноличен търговец сключил договор за застрахователно агентство с едно от акционерните дружества, занимаващи се с тази дейност. По този начин той имал право да сключва и да съдейства за сключване на застрахователни договори с физически и юридически лица срещу възнаграждение.\r\nНа 27.04.2013 г. в гр. Роман подсъдимият срещнал Емануил М., който в разговор му споделил, че е закупил лек автомобил „Ситроен Ксантия“. Също така му казал, че колата все още не била регистрирана на негово име и няма сключена застраховка „Гражданска отговорност“.\r\nКрасимир К. му предложил своите услуги като застрахователен агент и Емануил М. се съгласил той да му направи необходимата застраховка.\r\nСъщия ден подсъдимият издал застрахователна полица на името на Коста Б. за лекия автомобил, управляван от Емануил М., като сумата за плащане възлизала на 181.36 лв. Той регистрирал полицата в информационната система на застрахователното дружество по електронен път в 14:45 ч., а седем минути по-късно анулирал същата. По този начин застраховката не влязла в сила.\r\nПо-късно през деня Красимир К. предоставил на Емануил М. застрахователната полица с валидност от една година, заедно с контролен талон и стикер със съответните перфорации. \r\nНа въпроса на М. защо полицата е на името на друго лице, подсъдимият обяснил, че тя е направена на името на баща му, който е от с. Радовене. По този начин застрахователната премия била по-малка, тъй като застрахования е от малко населено място. Ако същата била на името на собственика на автомобила по талон, който е от гр. София, то Емануил М. трябвало да заплати по-голяма сума. Той се съгласил, взел документите и заплатил на Красимир К. стойността на полицата в размер на 181.36 лв.\r\nНяколко месеца Емануил М. управлявал автомобила си със съзнанието, че има редовно сключена застраховка „Гражданска отговорност“. През това време се виждал с подсъдимия, но той не му казал, че същата е невалидна.\r\nНа 25.10.2013 г. М. претърпял пътно-транспортно произшествие в гр. Роман. Пристигналите на място полицейски служители извършили проверка на документите на участниците в инцидента. При проверка в системата било установено, че Емануил М. няма валидна застраховка „Гражданска отговорност“, въпреки наличието на полицата, както и надлежен контролен талон и стикер. Едва тогава пострадалият от действията на Красимир К. разбрал, че бил измамен от него.\r\nС Присъда на Районен съд – Мездра на подсъдимия е наложено наказание от шест години и шест месеца „лишаване от свобода“ при първоначален „строг“ режим.\r\nДеянието, за което е осъден Красимир К., е извършено, след като е бил осъждан няколко пъти на лишаване от свобода за умишлени престъпления от общ характер. Към наложеното по делото наказание е присъединено и наказание глоба в размер на 5000 лв. по водено срещу него дело в Специализирания наказателен съд.", "date": "2017.10.16", "title": "Враца: Шест години и шест месеца „лишаване от свобода“ за измама със застрахователна полица"}
{"url": "http://www.focus-news.net/news/2017/10/16/2447201/albanskite-bastioni-shte-imat-novi-kmetove-sled-vtoriya-krag-na-izborite-za-mestna-vlast-v-makedoniya-obzor.html", "text": "В големи общини с преобладаващо албанско население като Тетово, Гостивар и Струга, където имаше и голям брой кандидати, новите кметове ще бъдат избрани на втория кръг на изборите за местна власт в Македония, насрочен за 29 октомври. \r\nНеделният вот за местна власт показа, че „Алианс за албанците“ на Зиядин Села е единствената партия от албанския политически блок, която успя да привлече повече избиратели в сравнение с парламентарните избори от декември 2016 г. Съгласно представените данни, „Алианс за албанците“ е получил подкрепата на 13 хил. повече избиратели. Въпреки това партията не спечели нито един кметски мандат. Експертите определиха БЕСА като големия губещ сред албанските партии, след като стана ясно, че в сравнение с предходните избори за парламент губи осем хиляди гласа. \r\nДСИ спечели в първия кръг при гласуването за кметове в Кичево и още няколко по-малки общини, докато във всички други райони с преобладаващо албанско население ще води битка във втория кръг. ДСИ може да се похвали и с успехи при избора на общински съветници. В Тетото ДСИ спечели 3 547 гласа повече, от тези за БЕСА, а в Гостивар – 1 607 повече от „Алианс за албанците“. От всички албански партии в Сарай ДСИ ще излъчи най-голям брой съветници. ДСИ губи гласуването за общински съветници в Струга, където на първо място са кандидатите на „Алианс за албанците“ и СДСМ. \r\nБастионът на албанците – Тетово, остана без победител в първия тур на местните избори. Във втория кръг сили ще премерят досегашният кмет Теута Арифи (ДСИ) и кандидатът на БЕСА Билал Касами. Арифи има преднина от почти пет хиляди гласа, или 13 265 срещу 8 700 за Касами. Трета сила в общината е ВМРО-ДПМНЕ, чиито кандидат Горан Манойловски получи подкрепата на шест хиляди избиратели. \r\nКандидатите на ДСИ и „Алианс за албанците“ – досегашният кмет Невзат Бейта и македонският министър на здравеопазването - Арбен Таравари, ще се борят за кметското място във в Гостивар. В първия тур старият кмет успя да постигне крехка преднина от едва 400 гласа пред кандидата на „Алианс за албанците“, или изразено в цифри - 12 095 за Бейта срещу 11 600 гласа за Таравари.\r\nВ Струга кандидатът на „Алианс за албанците“ е самия Зиядин Села, който в първи кръг спечели 2500 повече гласа в сравнение с кандидата на ДСИ Рамиз Мерко, или 9 280 срещу 7 916 гласа. Агенция „Фокус“  припомня кандидатите, които си оспорваха кметските постове в Струга, Тетово и Гостивар в първия кръг на изборите за местна власт в Македония:Струга: Рамиз Мерко от ДСИ, д-р Зиядин Села от Алианс на албанците (досегашен кмет), Лядрим Елмази от БЕСА, Менди Асани от ДПА, Сеяд Солаковски от ВМРО-ДПМНЕ и Васил Ашталковски от СДСМ.Тетово: Теута Арифи от ДСИ (досегашен кмет), Аднан Незири от Алианс на албанците, Билал Касами лидер на БЕСА, Билал Даути от ДПА, Горан Манойловски от ВМРО-ДПМНЕ Гостивар: д-р Арбен Таравари от Алианс на албанците, Шпат Исени от Коалиция Алианс на албанците, Невзат Бейта от ДСИ (досегашен кмет), Асаф Адеми от БЕСА, Себайдин Изаири от ДПА, Дафина Стояновска от ВМРО-ДПМНЕ.Тереза Герова", "date": "2017.10.16", "title": "Албанските бастиони ще имат нови кметове след втория кръг на изборите за местна власт в Македония (ОБЗОР)"}
{"url": "http://www.focus-news.net/news/2017/10/16/2447202/reuters-irakskite-vaorazheni-sili-shte-podnovyat-dobiva-na-petrol-kray-kirkuk.html", "text": "Източник от министерството на петрола на Ирак заяви пред   Reuters, че правителството ще разположи войски, които да поемат пълен контрол над петролните залежи край град Киркук и ще възстанови добива в тях.\r\n„Кюрдските сили, следващи заповедите от Ербил, нарочно евакуираха петролните работници от полетата под техен контрол в провинцията Киркук, включително „Бай Хасан“ и „Хавана“ и това безразсъдно решение причини спирането на производството от тези находища“, заяви източникът.\r\n„Ние няма да им позволим да прекратят производството. Ние имаме потвърждение от военните командири, че е въпрос на много кратко време. Нашите смели сили ще възстановят контрола над всички петролни находища в Киркук и ще подновим напълно добива“, добави той.  Виктор Турмаков", "date": "2017.10.16", "title": "Reuters: Иракските въоръжени сили ще подновят добива на петрол край Киркук"}
{"url": "http://www.focus-news.net/news/2017/10/16/2447203/smolyan-v-regionalnata-biblioteka-be-otkrita-izlozhba-pod-nadslov-osvobozhdenieto-na-srednite-rodopi-otrazeno-v-literaturata-i-izkustvoto.html", "text": "В Регионалната библиотека в Смолян беше открита изложба под надслов „Освобождението на Средните Родопи, отразено в литературата и изкуството”, предаде репортер на Радио „Фокус” – Смолян. На откриването на изложбата присъстваха ученици от 5 клас от VІ ОУ „Иван Вазов” – Смолян, с преподавателката им по български език и литература Стефка Ангелова. \r\nБиблиотекарката Светлана Хаджиева обясни, че изложбата е разделена в два отдела. В първия са показани стихотворения, разкази, есета и песни, с които писатели, краеведи, журналисти и други са отразявали през годините по един или друг начин освобождението на Средните Родопи. Представени са и спомени на участници и на очевидци от времето на Балканската война и Освобождението на Родопите. Във втория раздел Освобождението е отразено в изкуството. \"Показваме снимки от паметната Родопска Шипка още от нейния строеж до откриването. Показваме също така паметника в Смолян и в Рудозем на полковник Серафимов. Изложен е и негов портрет, нарисуван от проф. Живко Чолаков и се съхранява в отдел „Изкуство”, заяви Ангелова. Изложбата ще остане в Каталожния хол на библиотеката до средата на месец ноември. \r\nПредвидена е също среща с проф. д-р Миляна Камакамова на тема: „Родопите в средновековната българска история”. Срещата е предвидена за 18 октомври, в 17.00 часа, в отдел „Читалня” в библиотеката. На 19 октомври от 17.30 часа в отдел „Изкуство” ще гостуват дует „Кристали” и композиторът Димитър Неделчев и учители от Мадан, които ще четат стихотворения в рамките на инициативата „Поезия и музика”.\r\nДаниела БОЙКОВА", "date": "2017.10.16", "title": "Смолян: В Регионалната библиотека бе открита изложба под надслов „Освобождението на Средните Родопи, отразено в литературата и изкуството”"}
{"url": "http://www.focus-news.net/news/2017/10/16/2447204/ministar-tsetska-tsacheva-predlaga-redaktsiya-v-sadebniya-zakon-sled-stanovishte-na-venetsianskata-komisiya.html", "text": "Министърът на правосъдието Цецка Цачева изпрати днес писмо до председателя на Народното събрание Димитър Главчев и до председателя на Комисията по правни въпроси Данаил Кирилов, с което настоява за редакция на чл. 230 от Закона за съдебната власт (ЗСВ). Това съобщиха от пресцентъра на Министерството на правосъдието.\r\nИскането на министър Цачева е въз основа на получено становище от Европейската комисия за демокрация чрез право (Венецианската комисия), в което се заявява, че Венецианската комисия „намира за обезпокоително едно от измененията на приетия през юли 2017 г. ЗСВ, който косвено дава на прокуратурата важна власт над съдиите. Съгласно новия чл. 230, ако съдия е обвинен в умишлено престъпление от общ характер, съответната колегия на Висшия съдебен съвет отстранява магистрата от длъжност до приключване на наказателното производство.\r\nСпоред Венецианската комисия, в българската система „повдигането на обвинения“ срещу лице често съответства на ранна фаза на досъдебното разследване. Чл. 230 въвежда задължение на Съдийската колегия на ВСС да отстранява съдията в случай, че обвинението е повдигнато от прокурор. Следователно прокурорите непряко получават правомощието да предприемат отстраняване на съдии за потенциално дълъг период от време въз основа на (сравнително) малко доказателства. „Това може да бъде много опасно за независимостта на съдиите“, се казва още в становището. Комисията приема, че съдия, срещу когото са повдигнати сериозни обвинения, може да бъде временно освободен от длъжност. Въпреки това, Съдийската колегия трябва да провери доколко сериозни и основателни са тези обвинения. \r\n„В настоящия вариант на чл.230 от ЗСВ, Съдийската колегия на ВСС изглежда изпълнява само формална роля за одобряване на временното отстраняване. Вместо това, ЗСВ трябва ясно да постанови Съдийската колегия да преразгледа същността на обвиненията и да реши дали доказателствата срещу съдията са достатъчно убедителни и дали това изисква отстраняване от длъжност. По този начин Съдийската колегия трябва да може да определя кратки срокове за разследване на временно отстранени от длъжност съдии“, пише Венецианската комисия.\r\nВ тази връзка, правосъдният министър Цецка Цачева е на мнение, че чл. 230 от ЗСВ следва да придобие следната редакция: \r\n„Чл. 230. (1) В случаите по чл. 132 от Конституцията на Република България, когато съдия, прокурор или следовател е привлечен като обвиняем, съответната колегия на Висшия съдебен съвет временно го отстранява от длъжност до приключване на наказателното производство.\r\n(2) Когато, извън случаите по ал. 1, съдия, прокурор или следовател е привлечен като обвиняем за престъпление от общ характер, съответната колегия на Висшия съдебен съвет може да го отстрани от длъжност до приключването на наказателното производство. Колегията изслушва / може да изслуша съдията, прокурора или следователя преди вземането на решение.\r\n(3) Срокът на временното отстраняване от длъжност в досъдебното производство не може да надвишава срока по чл. 234, ал. 8 от Наказателно-процесуалния кодекс. За периода на временното отстраняване от длъжност на съдията, прокурора и следователя се заплаща възнаграждение в размер на минималната работна заплата.\r\n(4) При изтичане на срока по чл. 234, ал. 8 от Наказателно-процесуалния кодекс и при спиране на наказателното производство временно отстраненият съдия, прокурор или следовател може да поиска от съответната колегия на Висшия съдебен съвет с решение да го възстанови на заеманата длъжност. Отказът подлежи на обжалване пред Върховния административен съд по реда на Административнопроцесуалния кодекс.\r\n(5) Искането за временно отстраняване от длъжност по ал. 1 и 2 се прави от главния прокурор по предложение на наблюдаващия прокурор и се мотивира.\r\n(6) В случаите, когато по отношение на съдия, прокурор или следовател е постановена мярка за неотклонение задържане под стража, той се смята за временно отстранен от длъжност от датата на влизане в сила на съдебния акт, с който се постановява мярката.“", "date": "2017.10.16", "title": "Министър Цецка Цачева предлага редакция в съдебния закон след становище на Венецианската комисия"}
{"url": "http://www.focus-news.net/news/2017/10/16/2447205/veliko-tarnovo-sportni-uspehi-zavoyuvaha-svishtovski-karatisti.html", "text": "Общо 16 каратисти - киокушин, изучаващи най-твърдия стил карате, под ръководството на треньора – сенпай Митко Божанов се впуснаха в състезания през октомври. Спечелените награди са: 2 златни, 3 сребърни и 2 бронзови медала, съобщиха от пресцентъра на Община Свищов. Със сребърно отличие се завърна и Никола Янков след състезанието по киокушин, проведено на 7-ми октомври в град Павликени, където стана вице шампион при 14 годишните. На това състезание участваха общо четири състезатели от Свищов. Останалите медали бяха спечелени по време на състезание в Нови пазар, проведено на 14-ти октомври. Със златни трофей се завърнаха Алекс Йорданов и Борис Коев. Сребърни отличия спечелиха Калоян Илиев и Йоан Захариев, а с бронзови медали могат да се похвалят Анастасия Атанасова и Виктор Генов. Треньорът по киокушин карате – сенпай Митко Божанов беше съдия и отговаряше за безпристрастното определяне на победителите и гарантиране на честни битки по време на двубоите. Каратистите от обора на Митко Божанов, до 16 и до 18 години, ще участват и на състезанието в гр. Габрово на 21-ви октомври.", "date": "2017.10.16", "title": "Велико Търново: Спортни успехи завоюваха свищовски каратисти"}
{"url": "http://www.focus-news.net/news/2017/10/16/2447206/afp-ispanskata-prokuratura-iska-zadarzhaneto-na-nachalnika-na-politsiyata-v-kataluniya-pod-strazha.html", "text": "Испански съдебен източник съобщи, че прокуратурата на страната е  отправила молба към съда в Мадрид да поиска задържането на началника на полицията в Каталуния Жосеп Луис Праперо, който е обвинен в подклаждането на размирици, предаде  AFP.\r\nТраперо бе разпитан в съда по обвинение, че е подклаждал размирици заради начина, по който се е справил с протестите за независимостта на Каталуния предишния месец и заради това, че не е спрял референдума за независимост, приет от централните власти за противоконституционен.  Виктор Турмаков", "date": "2017.10.16", "title": "AFP: Испанската прокуратура иска задържането на началника на полицията в Каталуния под стража"}
{"url": "http://www.focus-news.net/news/2017/10/16/2447207/prezidentat-rumen-radev-balgariya-se-nuzhdae-ot-spetsialisti-kvalifitsirani-oshte-v-kursa-na-obrazovanieto-si.html", "text": "България се нуждае от специалисти, квалифицирани още в курса на образованието си. Поздравявам Ви за куража и отговорността да се заемете с едно такова отговорно начинание, което изисква умението сред редовете на сорс кода да откриеш красотата и вълнението от това, което правиш. Това заяви президентът Румен Радев на откриването на академичната 2017/2018 учебна година в Софтуерния университет в София, съобщиха от прессекретариата на държавния глава.   \r\nПред студентите от учебното заведение за практическо обучение на програмисти и ИТ специалисти държавният глава заяви, че едва ли има млад човек, който да не оценява мощта на информационните и комуникационните технологии и услуги, които са най-динамично развиващият се сектор на икономиката в днешно време и намират все по-широко приложение в живота. “През последните години ръстът на печалбата в този сектор на икономиката вече отива на 250% на година. Това са показатели, с които нито един друг сектор не може да се похвали, защото тук е въвлечен големият интелектуален потенциал на младите българи“, допълни  Румен Радев.   \r\n„Вие носите огромна отговорност, защото задавате модел на обществени отношения, както и модел на развитие на ценностите в нашето общество и не само в българското, а изобщо по целия свят. Вие ставате критерий за подрастващите, а това е голяма отговорност, която трябва да отчитате“, каза президентът.  \r\nДържавният глава поздрави ръководството и академичния състав на висшето училище за куража да създадат Софтуерния университет, за таланта да го управляват успешно, както и за подхода им да формират  истински професионални разработчици чрез използване на най-търсените технологии и образователни практики. „Чрез сътрудничеството с водещи софтуерни фирми в страната Вие давате шанс на Вашите студенти бързо да намерят успешна реализация“, каза още президентът.   \r\nСпоред Румен Радев конкурентоспособността на България е в знанието и умението за прилагане на иновативните идеи в практиката. „Убеден съм, че развитието на икономиката сега и в следващите години е немислимо без хора, обучени в тънкостите на информатиката и информационните технологии, затова Вашият университет е така търсен от младите, насочили интересите си в областта на информатиката“, коментира държавният глава.   \r\nПо време на церемонията президентът даде старт на новата инициатива на учебното заведение за безплатно обучение по програмиране в 37 града в страната. „Подкрепям тази благородна и социална инициатива. Точно в този момент, когато се извършва една гигантска трансформация в целия свят на трудовата заетост на младите хора и изчезват цели професии, тук се намира социалната перспектива младите хора да се насочват в една динамична професия, която определя правилата не само на бизнеса, но и на общественото развитие“, заяви Румен Радев и допълни, че участието на множество общини и фирми от бранша, както и на хора в по-зряла възраст доказва, че идеята е навременна и необходима за обществото.", "date": "2017.10.16", "title": "Президентът Румен Радев: България се нуждае от специалисти, квалифицирани още в курса на образованието си"}
{"url": "http://www.focus-news.net/news/2017/10/16/2447208/dobrich-obshtinata-e-udostoena-za-chetvarti-pat-s-etiket-za-inovatsii-i-dobro-upravlenie-na-mestno-nivo.html", "text": "Община Добрич получава за четвърти път престижното отличие на Съвета на Европа – Етикет за иновации и добро управление на местно ниво, съобщиха от пресцентъра на Общината. Призът бе връчен на зам.-кмета „Устройство на територията“ арх. Боян Коларов на официална церемония в рамките на Годишната среща на българските местни власти, която се провежда в Албена. За пореден път Община Добрич доказа, че прилага успешно 12-е принципа за добро демократично управление и има високо качество на предоставяните публични услуги. Наградата е и признание за реализиране на добри практики при изпълнение на публичните политики в общината. Принципите, формулирани от Съвета на Европа, които Община Добрич успешно прилага, са: Честно провеждане на избори, представителност и гражданско участие; Отзивчивост; Ефикасност и ефективност; Откритост и прозрачност; Върховенство на закона; Етично поведение; Компетентност и капацитет; Иновации и отвореност за промени; Устойчивост и дългосрочна ориентация; Стабилно финансово управление; Човешки права, културно разнообразие и социално единство; Отчетност.\r\nПрисъждането на Етикет за иновации и добро управление на местно ниво удостоверява, че управлението на дадена община отговаря на определени изисквания за качествено предоставяне на административни услуги. Престижната морална награда стимулира местните власти да подобряват своето управление в името на гражданското общество. Комисията за присъждане на Етикет за иновации и добро управление, чийто председател е министърът на регионалното развитие и благоустройството, е създадена през 2010 г. В състава й влизат представители на Омбудсмана, на общините и областите, на НСОРБ, Конфедерацията на работодателите и индустриалците в България, Българска стопанска камара, Център за изследване на демокрацията, Сдружение „Болкан Асист“, Българската национална телевизия и на академичните среди.", "date": "2017.10.16", "title": "Добрич: Общината е удостоена за четвърти път с Етикет за иновации и добро управление на местно ниво"}
{"url": "http://www.focus-news.net/news/2017/10/16/2447209/reuters-teheran-ima-planove-v-sluchay-che-sasht-se-otteglyat-ot-iranskoto-yadreno-sporazumenie.html", "text": "Председателят на иранския парламент Али Лариджани заяви, че правителството на страната има планове в случай, че САЩ се оттеглят от ядреното споразумение, предаде  Reuters.\r\nПредседателят на иранския парламент също така добави, че Вашингтон ще съжалява за подобно решение Виктор Турмаков", "date": "2017.10.16", "title": "Reuters: Техеран има планове в случай, че САЩ се оттеглят от Иранското ядрено споразумение"}
{"url": "http://www.focus-news.net/news/2017/10/16/2447210/afp-vanshnite-ministri-ot-es-odobriha-novi-sanktsii-sreshtu-severna-koreya.html", "text": "Външните министри от ЕС наложиха нови санкции срещу Северна Корея като част от международните усилия за наказването на режима за ядрената му и балистична програми, предаде  AFP.\r\nПо време на срещата си в Люксембург министрите подписаха нов пакет санкции, включващи забрана за инвестициите в Северна Корея и на износите на петрол от ЕС към КНДР.  Виктор Турмаков", "date": "2017.10.16", "title": "AFP: Външните министри от ЕС одобриха нови санкции срещу Северна Корея"}
{"url": "http://www.focus-news.net/news/2017/10/16/2447211/blagoevgrad-kmetat-d-r-atanas-kambitov-shte-napravi-parva-kopka-na-obekt-po-proekt-blagoustroyavane-na-gradskata-sreda.html", "text": "Кметът на община Благоевград д-р Атанас Камбитов ще направи първа копка на обект „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“. Това съобщиха от пресцентъра на Община Благоевград.\r\nСъбитието ще се състои на 19 октомври от 11:30 часа на пл. „Георги Измирлиев“. Непосредствено преди това, от 11:00 часа, ще бъде направена пресконференция в зала № 5 на Община Благоевград. Обектът е в рамките на проект „Благоустрояване на градската среда“, финансиран по ОП „Региони в растеж“ ‎2014-2020 г. Чрез реализацията на обекта ще бъде създадена достъпна, безопасна и уютна градска среда. \r\nОбектът е на стойност ‎5 462 423.98 лв.\r\nПроектът включва още - благоустрояване на ул. „Марица” в участъка от бул. „Св. Димитър Солунски” до ул. „Иван Михайлов\"; изграждане на велосипедна алея, свързваща бул. „Св. Димитър Солунски” с ул. „Даме Груев”, бул. „Васил Левски”, бул. „Св. Св. Кирил и Методий” – до хотел „Ален мак” и от ул. „Марица” до ул. „Иван Михайлов“; Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски”. Благоустроени ще бъдат шест улици, които са на земна основа (без настилка и без тротоари), а именно: ул. „Ветрен”, ул. „Роден край”, ул. „Черно море”, ул. „Съединение”, ул. „Независимост” и ул. „Руен”. \r\nОбщата стойност на целия проект, заедно със собствения принос на Община Благоевград, европейското и националното съфинансиране, възлиза на ‎13 177 504.12 лв.", "date": "2017.10.16", "title": "Благоевград: Кметът д-р Атанас Камбитов ще направи първа копка на обект по проект „Благоустрояване на градската среда“"}
{"url": "http://www.focus-news.net/news/2017/10/16/2447212/vitsepremierat-i-ministar-na-vanshnite-raboti-ekaterina-zaharieva-i-kolegite-y-ot-es-podkrepiha-yadrenoto-sporazumenie-s-iran.html", "text": "Зам.-министър председателят и министър на външните работи Екатерина Захариева участва в редовното заседание на Съвета \"Външни работи\", което се проведе днес в Люксембург. Това съобщиха от пресцентъра на Министерството на външните работи. Отношенията с Иран, сътрудничеството с Турция, последните развития в КНДР и политиката на ЕС в областта на правата на човека бяха основните теми в дневния ред на първите дипломати на 28-те. Министрите проведоха дискусия по Иран във връзка с решението на президента Доналд Тръмп да не потвърди пред Конгреса на САЩ, че Иран изпълнява ангажиментите си по Съвместния всеобхватен план за действие по ядрената програма на Иран (JCPOA). Прието бе заявление от името на 28-те страни членки, в което се заявява, че Съюзът ще продължи да изпълнява ангажиментите си по Плана за действие, който дава възможност за продължаване и развитие на диалога с Иран. \r\nВ заявлението се подчертава, че споразумението е одобрено единодушно с резолюция на СС на ООН 2231, както и че Международната агенция за атомна енергия е потвърдила, че Техеран изпълнява ангажиментите си по споразумението. В същото време се изразява загриженост от развитието на иранската програма за балистични ракети и нарастващото напрежение в региона, като се подчертава, че решение на тези въпроси трябва да бъде търсено извън Съвместния всеобхватен план за действие. \r\n“Държавите от ЕС оставаме напълно обвързани с плана за ядрената програма на Иран. Даваме ясен сигнал, че всъщност няма нито една полза от прекратяването на споразумението. Има осем доклада на Международната агенция за атомна енергия и в тях няма нито една констатация, че той не се изпълнява от Иран - заяви министър Екатерина Захариева. - Изказахме притеснения от някои от действията на Иран, свързани с изпитването на балистични ракети, но те не са предмет на това споразумение. Нашето съобщение към съюзниците ни отвъд океана е, че се надяваме те да останат обвързани с това споразумение, защото нищо добро няма да настъпи от неговото едностранно прекратяване. Днешното изявление за Иран показа, че може да действаме бързо и правилно.”   \r\nБългария, която от 1 септември т.г., пое ротационното председателство на Съвета на ЕС в Техеран, ще положи всички усилия за провеждането на съгласуваната политика на Съюза спрямо Иран, включително по отношение на Съвместния всеобхватен план за действие по ядрената програма. \r\nРаботният обяд на министрите бе посветен на отношенията между ЕС и Турция. Подчертана бе ролята на Турция за сигурността и стабилността в региона, както и важността на продължаване на сътрудничеството в областта на миграцията, борбата срещу тероризма, диверсификацията на енергийните доставки и др. Изтъкната бе също и необходимостта от продължаване на диалога в областта на правата на човека и върховенството на закона.   \r\nЕкатерина Захариева отбеляза положителните резултати от изпълнението на Споразумението ЕС-Турция от март 2016 г.   \r\nВ отговор на продължаващите провокации от страна на Пхенян, Съветът прие нов пакет от автономни санкции на ЕС спрямо Северна Корея, в т.ч. разширяване на забраната за инвестиции във всички сектори, намаляване на размера на личните парични преводи за КНДР, добавяне на имена на физически лица и компании в санкционния списък на ЕС, забрана за износа на петрол за КНДР. ЕС ще следи отблизо действията на страната и е готов да разгледа нови, още по-тежки санкции, ако Пхенян продължи с провокациите, които подкопават мира и сигурността в региона и света. \r\nПроведена бе и дискусия по правата на човека, на която министрите бяха единодушни относно необходимостта ЕС да продължи активно да отстоява спазването на правата на човека. В рамките на дискусията бе изразена и загриженост от приетия от Украйна закон за образованието, който може да доведе до ограничаване на възможностите на лицата, принадлежащи към национални малцинства, да учат на майчиния си език. \r\nПо време на Съвета “Външни работи” първите дипломати от ЕС приеха заключения относно Босна и Херцеговина, в които изразяват подкрепа за продължаването на операция Althea, дадоха ход на нова гражданска мисия в Ирак за подпомагане на местните власти в сферата на сигурността и изразиха загриженост от тежката ситуация на общността рохингия в Мианмар/Бирма. \r\nВ рамките на Съвета пред журналисти Захариева коментира и работното си посещение в Обединеното кралство, където участва в среща на представители на девет държави от Централна и Източна Европа, както и разговора си със своя британски колега Борис Джонсън. “Имахме доста дълга среща с него. Повдигнах въпроса за запазването на правата на българските граждани след Брекзит, а той каза, че няма да бъдат нарушени. Основна тема беше и нашият външнополитически приоритет - интеграцията на Западните Балкани. Следващата година се очаква срещата на Берлинския процес да е в Лондон. Получих уверение, че премиерът Борисов ще бъде поканен”, каза Захариева.", "date": "2017.10.16", "title": "Вицепремиерът и министър на външните работи Екатерина Захариева и колегите й от ЕС подкрепиха ядреното споразумение с Иран"}
{"url": "http://www.focus-news.net/news/2017/10/16/2447213/vitseprezidentat-iliyana-yotova-blagodarya-na-ungariya-che-sazdava-usloviya-nashite-sanarodnitsi-da-izuchavat-rodniya-si-ezik.html", "text": "Благодаря на Унгария, че създава условия нашите сънародници да изучават родния си език. Финансовата помощ и подкрепата от унгарската държава, насочена към запазването на езика и историческата памет на българската общност, е пример за толерантност и добронамереност. Това заяви вицепрезидентът Илияна Йотова в Будапеща по време на срещата си с Миклош Шолтес, държавен секретар по църковните, малцинствените и гражданско-социалните въпроси към Министерството на човешките ресурси, съобщиха от прессекретариата на държавния глава. В срещата участва и Симеон Варга, застъпник на българската общност в Народното събрание. \r\nВицепрезидентът е на работно посещение в Будапеща, като визитата е по покана на българската общност в Унгария и се осъществява в навечерието на Деня на българо-унгарското приятелство – 19-и октомври.   \r\nПо време на срещата Илияна Йотова отбеляза важността на това българската диаспора в Будапеща да има възможността да запази своята самобитност и самосъзнание. „Изключително високо ценим създадената от унгарската държава институционална рамка за малцинствата, която позволява съхраняването на националната идентичност на моите сънародници в страната“, бе категорична Илияна Йотова.  \r\nДвамата с Миклош Шолтес се обединиха в мнението си, че отношенията между България и Унгария, които се основават на историческите, културните връзки и симпатии между двата народа, са отлични. „Обявяването на 19-и октомври за Ден на българо-унгарското приятелство е ярък израз на тези топли чувства“, посочи вицепрезидентът.   \r\nПо време на срещата двамата обмениха мнения по широк спектър от въпроси в двустранен план, а също така и от дневния ред на Европейския съюз. Позицията на Илияна Йотова беше, че българското председателство на Съвета на ЕС и ротационното унгарско председателство на Вишеградската четворка предоставят допълнителни възможности за ефективно взаимодействие по актуалните теми за региона и Европа.   \r\n„Разчитаме на подкрепа от унгарска страна за присъединяването на България към Шенген, както и за овладяването на миграционния натиск, защото страните от външните граници на ЕС не трябва да бъдат единствените, които да поемат трудностите“, заяви вицепрезидентът Йотова и получи уверения от Миклош Шолтес, че Унгария подкрепя усилията на българската държава за членство в Шенген, както и за справянето с миграционната ситуация. На свой ред Илияна Йотова благодари за практическата помощ, която Унгария предоставя чрез участие на свои служители в съвместните операции на Фронтекс на българска територия.   \r\nПо-рано през деня Илияна Йотова проведе среща и с председателя на Комисията по външни работи Жолт Немет, с когото обмениха виждания по обширен кръг от въпроси на двустранното сътрудничество. „Българската общност тук е опора за унгарските институции и ще се радваме да разширим съвместното си сътрудничество, посочи Жолт Немет.   \r\nПо време на разговорите си вицепрезидентът подчерта, че по време на българското председателство на Съвета на ЕС ще се определя и бъдещата финансова рамка на бюджета след 2020 г. Илияна Йотова посочи като приоритет запазването на кохезионната политика за сближаването на европейските региони, което бе и мнението на представителите на унгарските институции. \r\nВ рамките на посещението вицепрезидентът на Република България присъства на заседанието на унгарския парламент, където беше приветствана от заместник-председателя на институцията, Шандор Лежак.  \r\nПо-късно през деня в сградата на Българското републиканско самоуправление вицепрезидентът Йотова ще се срещне с представители на българската общност в Унгария.   \r\nРаботното посещение включва среща с министъра на вътрешните работи на Унгария Шандор Пинтер, а така също и посещение на българската църква в Будапеща „Св. Св. Кирил и Методий“.", "date": "2017.10.16", "title": "Вицепрезидентът Илияна Йотова: Благодаря на Унгария, че създава условия нашите сънародници да изучават родния си език"}
{"url": "http://www.focus-news.net/news/2017/10/16/2447214/plovdiv-uchitelyat-koyto-be-prebit-ot-svoy-uchenik-v-zemedelskata-gimnaziya-v-sadovo-se-vrashta-na-rabota-v-nachaloto-na-noemvri.html", "text": "Учителят, който бе пребит от свой ученик в Земеделската гимназия в Садово, се връща на работа в началото на ноември. Това съобщи за Радио „Фокус” – Пловдив директорът на гимназията Димитър Йорданов. До момента пострадалият преподавател е в болничен. Момчето, което удари учителя с кол, получи 8-месечна присъда с 2 години изпитателен срок. \r\n„Местната комисия за борба с противообществените прояви ще работи с него, както и инспектор от детска педагогическа стая”, каза Йорданов. „Той ще бъде преместен от редовна в самостоятелна форма на обучение”, добави той. „Учебният процес в Земеделската гимназия в Садово върви нормално, учениците вече са спокойни, учителите – също”, посочи Йорданов. „Контингентът, с който работим в гимназията, е труден, тъй като преобладават учениците от ромски произход”, заяви още Йорданов. \r\nВ гимназията от тази година са разкрити нови паралелки, които са вече почти пълни. „Постоянно идват ученици. Това са деца, които са били записани в село Мирово, в Чирпан, както и от Асеновград, на които им е трудно да пътуват”, каза директорът на училището и обясни, че причината за това е безплатният транспорт, който предлага гимназията, а освен това учебното заведение осигурява и стипендии за отличен успех и за социално слаби, като се получават още стипендии за сираци и за деца с неизвестен родител.\r\nЦветана ТОНЧЕВА", "date": "2017.10.16", "title": "Пловдив: Учителят, който бе пребит от свой ученик в Земеделската гимназия в Садово, се връща на работа в началото на ноември"}
{"url": "http://www.focus-news.net/news/2017/10/16/2447215/zapochvat-sreshti-s-obshtinite-i-rakovodstvata-na-zimnite-kurorti-v-tarsene-na-reshenie-za-obezpechavane-na-protivopozharnata-sigurnost-prez-sezona.html", "text": "Започват срещи с общините и ръководствата на зимните курорти за търсене на решение за обезпечаване на противопожарната сигурност през сезона. Това стана ясно след работна среща на министъра на туризма Николина Ангелкова с главен комисар Николай Николов, директор на Главна дирекция „Пожарна безопасност и защита на населението“, съобщиха от пресцентъра на Министерството на туризма. Поводът за разговора бе започналата реорганизация в пожарните служби. Двамата се обединиха около тезата, че трябва да се намери конструктивно решение, така че да се гарантира спокойното и безопасно протичане на зимния сезон. \r\nМинистър Ангелкова изтъкна пред гл. комисар Николов важността на Боровец и Пампорово като зимни  курорти с национално значение, които имат значим принос  към развитието на туризма в страната. През изминалия зимен сезон общо близо 1,4 млн. туристи са посетили страната, като се постигна ръст от 19,6%, а през идващата зима се очаква резултатите да се запазят и дори да се надградят, посочи още министър Ангелкова.", "date": "2017.10.16", "title": "Започват срещи с общините и ръководствата на зимните курорти в търсене на решение за обезпечаване на противопожарната сигурност през сезона"}
{"url": "http://www.focus-news.net/news/2017/10/16/2447216/sport-alize-korne-se-klasira-na-vtori-krag-na-kupata-na-kremal.html", "text": "Французойката Ализе Корне победи рускинята Екатерина Макарова в първи кръг в  турнира по тенис за Купата на Кремъл с резултат 6:3, 6:3.\r\nТурнирът от Женската тенис асоциация е с награден фонд от 790 хил. долара.  Виктор Турмаков", "date": "2017.10.16", "title": "Спорт: Ализе Корне се класира на втори кръг на Купата на Кремъл"}
{"url": "http://www.focus-news.net/news/2017/10/16/2447217/predsedatelyat-na-parlamenta-dimitar-glavchev-podpisa-sporazumenie-za-satrudnichestvo-mezhdu-44-toto-narodno-sabranie-i-natsionalnoto-sdruzhenie-na-obshtinite-v-republika-balgariya.html", "text": "Председателят на парламента Димитър Главчев подписа Споразумение за сътрудничество между 44-тото Народно събрание и Националното сдружение на общините в Република България, съобщиха от пресцентъра на Народното събрание. Церемонията се състоя по време на 12-ата годишна среща на местните власти, която се провежда в курортен комплекс „Албена”. Димитър Главчев поздрави участниците във форума по време на пленарната сесия „Партньорства между властите – ключ към успешното развитие”.   \r\nПри изпълнението на споразумението бих искал да видя още по-активно включване на дневния ред на общините в законодателния процес, защото местното самоуправление е пространство за изграждане на доверие и развитие на демокрацията, заяви председателят на Народното събрание. Диалогът с НСОРБ е сред приоритетите на 44-тия парламент, подчерта той и изрази увереност, че Народното събрание и сдружението заедно трябва да работят за един нов, усъвършенстван и резултатен модел на взаимодействие на местната и законодателната власт в интерес на просперитета на страната и всички граждани.   \r\nСпоразумението предвижда периодични съвместни дискусионни срещи в Народното събрание по теми, приоритетни за общините и по важни за тях законодателни инициативи. Провеждане на съвместни заседания между постоянните комисии на НС и НСОРБ и участие на народни представители в заседания на постоянните комисии на НСОРБ при обсъждане на проекти за промени в закони, също са регламентирани в документа.  \r\nНародното събрание и НСОРБ ще работят за подобрено взаимодействие на постоянните парламентарни комисии при обсъждане на законопроекти, имащи отношение към дейността на местните власти. Това ще се постигне чрез своевременно информиране на НСОРБ за законодателни инициативи от народни представители, доклади на постоянните комисии, становища на народни представители и трети страни и активно участие на представители на общините в дейността на комисиите на Народното събрание.   \r\nПредвижда се сдружението да подпомага парламентарните комисии и отделните народни представители в изготвянето на предварителни и последващи оценки на въздействието на проекти, касаещи местните власти, както и да извършва проучване сред общините по искане от комисиите.   \r\nВ споразумението е записано, че ще бъдат развити и прилагани форми за постоянен диалог на народните представители с кметовете и общинските съветници в избирателните им райони.  \r\nВ 12-ата годишна среща на местните власти, организирана от НСОРБ, участваха повече от 500 кметове, председатели на общински съвети и експерти от повече от 150 общини. В сесията, посветена на партньорствата между властите, пред тях говори и вицепремиерът Томислав Дончев.", "date": "2017.10.16", "title": "Председателят на парламента Димитър Главчев подписа Споразумение за сътрудничество между 44-тото Народно събрание и Националното сдружение на общините в Република България"}
{"url": "http://www.focus-news.net/news/2017/10/16/2447218/tass-armeniya-i-azerbaydzhan-sa-se-dogovorili-da-aktivizirat-pregovorite-okolo-nagorni-karabah.html", "text": "Външните министри на Армения и Азербайджан Едуард Налбандян и Елмар Мамадяров съобщиха, че срещата между президентите на двете страни Серж Саркисян и Илхам Алиев относно конфликта в Нагорни Карабах е била в позитивен дух, предаде ТАСС.\r\n„Срещата премина в конструктивна атмосфера. Президентите се съгласиха да предприемат мерки по активизацията на преговорния процес и да предприемат мерки за снижаването на напрежението по линията на съприкосновение“, отбелязва се в съвместно заявление на министрите и на съпредседателите на Минската група на ОССЕ. В него се подчертава, че „съпредседателите са изразили удовлетворение от настоящите преки преговори, състояли се след продължително прекъсване“. \r\n„Съпредседателите както и преди са готови да работят със страните за мирното разрешаване на конфликта в Нагорни Карабах чрез преговори“, пише в заявлението.  Виктор Турмаков", "date": "2017.10.16", "title": "ТАСС: Армения и Азербайджан са се договорили да активизират преговорите около Нагорни Карабах"}
{"url": "http://www.focus-news.net/news/2017/10/16/2447219/aktsenti-v-sutreshniya-blok-dobro-utro-balgariya-na-radio-fokus-na-17-oktomvri.html", "text": "Увеличава ли се броят на безстопанствените кучета в столицата? Кои са сериозните проблеми, които трябва да бъдат решени преди зимни сезон? Това гост ще коментираме с д-р Марина Иванова, директор на фондация „Четири лапи“ за България. \r\nСебастиян Курц печели предсрочните парламентарни изборите в Австрия. Това сочат предварителните резултати. Знаете, че страната отиде на предсрочен вот след разрива в управляващата коалиция на социалдемократите, в която участваха и консерваторите. Как преминаха изборите? Какво ще последва за Австрия след излизането на окончателните резултати в четвъртък? Анализ ще направим с Мария Стоянова, дългогодишен кореспондент в Германия. \r\nПразникът на военния парашутист ще бъде отбелязан на 17 октомври в Пловдив. Какво се предвижда в програмата? Защо точно на тази дата празнуват българските военни парашутисти и с какво се отличават те от останалите военнослужещи? Наш гост по темата ще бъде бригаден генерал Явор Матеев, командир на 68-ма бригада „Специални сили“. \r\nВ минутите след 09.00 часа ще отправим поглед и към село Поповица, община Садово, където носии на повече от 120 години са показани в музейна сбирка в читалището. Повече ще разберем от репортаж на Цветана Тончева от Радио „Фокус“ – Пловдив. \r\nМеждувременно в Батак започна Месецът на културно-историческото наследство, в който чрез поредица от инициативи ще бъдат представени и популяризирани културните, социални и образователни традиции през вековете. Повече за планираните дейности и проявите ще научим от колегата от Радио „Фокус“ – Пазарджик Албена Жилекова. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Деница Узунова.", "date": "2017.10.16", "title": "Акценти в сутрешния блок „Добро утро, България“ на Радио „Фокус“ на 17 октомври"}
{"url": "http://www.focus-news.net/news/2017/10/16/2447220/stara-zagora-denyat-na-voennovazdushnite-sili-na-balgariya-be-otbelyazan-v-kazanlak.html", "text": "Денят на Военновъздушните сили на България бе отбелязан в Казанлък, предаде кореспондент на Радио „Фокус“. Венци и цветя бяха поднесени пред паметната плоча на пилотите от Въздушните войски на Негово Величество, който се намира в двора на Казармата в Казанлък. Слово произнесе Йордан Маринов, председател на Общобългарски комитет „Ген. Иван Вълков“- един от организаторите. Паметната плоча е поставена преди пет години в двора на Казармата по инициатива на редица представители на Съюза на ветераните от войната и авиомеханици от казанлъшкото училище. Заслуга за това има и постоянният секретар на Министерство на отбраната Добромир Тотев. Плочата е издигната в памет на генерал Васил Бойдев – началник на Въздухоплаването, който по-късно става командващ Военно-въздушните сили, полковник Георги Дреников – командир на въздушния учебен полк в Казанлък, полковник Васил Вълков – командир на 6-ти изтребителен полк – Карлово, капитан Георги Стрезов и офицерски кандидат Желю Маналов пилоти от учебния полк в Казанлък и ефрейтор Георги Тихолов – курсист в учебния полк.\r\nНа честването присъстваха ученици от ОУ „Никола Вапцаров“ и Националното училище по пластични изкуства и дизайн „Акад. Дечко Узунов“.\r\nСъбитието беше организирано от Общобългарски комитет „Ген. Иван Вълков“, Национален комитет на войнишките паметници и клуб „Петър Константинов“ – Казанлък.\r\nСлавяна ГАЙДАРОВА", "date": "2017.10.16", "title": "Стара Загора: Денят на Военновъздушните сили на България бе отбелязан в Казанлък"}
{"url": "http://www.focus-news.net/news/2017/10/16/2447221/pregled-na-mezhdunarodnite-novini-do-18-chasa-agentsiya-fokus.html", "text": "Външните министри от ЕС наложиха нови санкции срещу Северна Корея като част от международните усилия за наказването на режима за ядрената му и балистична програми.\r\nПо време на срещата си в Люксембург министрите подписаха нов пакет санкции, включващи забрана за инвестициите в Северна Корея и на износите на петрол от ЕС към КНДР. \r\n***  Испански съдебен източник съобщи, че прокуратурата на страната е  отправила молба към съда в Мадрид да поиска задържането на началника на полицията в Каталуния Жосеп Луис Праперо, който е обвинен в подклаждането на размирици.\r\nТраперо бе разпитан в съда по обвинение, че е подклаждал размирици заради начина, по който се е справил с протестите за независимостта на Каталуния предишния месец и заради това, че не е спрял референдума за независимост, приет от централните власти за противоконституционен. \r\n*** Жертви на горските пожари, които бушуват в северната и централна част на Португалия през последното денонощие, са станали 27 души.\r\n„Можем да потвърдим смъртта на 27 души“, заяви директорът на агенцията Патрисия Гаспар, коригирайки по този начин по-ранните данни за 20 загинали. \r\n*** Държавната избирателна комисия на Република Македония публикува на официалната си интернет страница резултатите от изборите за местна власт, проведени на 15 октомври. \r\nСъгласно данните на ДИК, при 99,57 % обработени бюлетини, Социалдемократическият съюз на Македония (СДСМ) на премиера Зоран Заев печели убедително вота за местна власт. СДСМ  води в 50 общини, „Демократичен съюз за интеграция“ (ДСИ) – в 12, а ВМРО-ДПМНЕ – в девет. В първия тур партията на Никола Груевски спечели само три кметски места - в Петровец (Ибрахимово), Сопище и Илинден. В Новаци, Кавадарци, Щип, Зърновци, Чешиново-Облешево и Пробищип ВМРИО-ДПМНЕ води. \r\nВ останалите девет общини водят кандидати на другите партии, участващи в изборите. \r\nПо данни на ДИК избирателната активност в неделя е била 59,53 %. Право на глас са имали 1 814 644 души, а упражнилите го са били 1 073 382 души.\r\n***  Външните министри на Армения и Азербайджан Едуард Налбандян и Елмар Мамадяров съобщиха, че срещата между президентите на двете страни Серж Саркисян и Илхам Алиев относно конфликта в Нагорни Карабах е била в позитивен дух.\r\n„Срещата премина в конструктивна атмосфера. Президентите се съгласиха да предприемат мерки по активизацията на преговорния процес и да предприемат мерки за снижаването на напрежението по линията на съприкосновение“, отбелязва се в съвместно заявление на министрите и на съпредседателите на Минската група на ОССЕ. В него се подчертава, че „съпредседателите са изразили удовлетворение от настоящите преки преговори, състояли се след продължително прекъсване“. \r\n„Съпредседателите както и преди са готови да работят със страните за мирното разрешаване на конфликта в Нагорни Карабах чрез преговори“, пише в заявлението. \r\n*** Десетки жители на Киркук напускат града от страх да не избухнат сблъсъци, след като иракските сили стартираха операция срещу кюрдските бойци в близост до града\r\nИзплашените жители на града напускат пределите му с автобуси и автомобили, предизвиквайки сериозен трафик по пътищата, водещи към изхода на Киркук.", "date": "2017.10.16", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/10/16/2447222/afp-irakskite-vaorazheni-sili-poeha-kontrol-nad-provintsialnata-uprava-na-kirkuk.html", "text": "Началникът на иракската полиция ген. Раед Джаудар заяви, че силите за сигурност на страната са поели контрол над седалището на губернатора на провинция Киркук по време на операцията за завземането на оспорваната провинция от кюрдските бойци, предаде  AFP.\r\n„Управата на провинция Киркук бе празна, когато бе поет контрол над нея“, заяви генералът. Източник от провинциалните власти съобщи, че губернаторът на Киркук Едине Карим, който отказа за напусне поста, след като бе уволнен, не е бил в сградата при превземането ѝ.  Виктор Турмаков", "date": "2017.10.16", "title": "AFP: Иракските въоръжени сили поеха контрол над провинциалната управа на Киркук"}
{"url": "http://www.focus-news.net/news/2017/10/16/2447223/haskovo-na-gkpp-kapitan-andreevo-ima-6-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 6 км колона от изчакващи товарни автомобили на изход и 3 км на ГКПП \"Лесово\". Това сочат данни към 18.00 часа, публикувани в сайта на Главна дирекция \"Гранична полиция. На границата с Румъния трафикът на товарни автомобили е интензивен на граничен контролно-пропускателел пункт \"Дунав мост - Видин\" на изход. На българо-гръцката граница трафикът е интензивен на ГКПП \"Кулата\".\r\nНа границите със Сърбия и Македония трафикът е нормален на всички контролно-пропускателни пунктове.\r\nФериботът Оряхово - Бекет се движи само през светлата част на деня поради ниското ниво на река Дунав.", "date": "2017.10.16", "title": "Хасково: На ГКПП \"Капитан Андреево\" има 6 км колона от товарни автомобили на изход"}
{"url": "http://www.focus-news.net/news/2017/10/16/2447224/reuters-turskoto-pravitelstvo-se-saglasi-da-zatvori-vazdushnoto-prostranstvo-na-stranata-kam-severen-irak.html", "text": "Прессекретарят на турското правителство Бекир Боздаг съобщи, че то е взело решение да затвори въздушното пространство  към контролирания от кюрдите Северен Ирак и посочи, че в момента е започнала работа по предаването на основните гранични пунктове към централното иракско правителство, предаде  Reuters.\r\nБоздаг съобщи също така , че правителството е приело съветите на съвета за национална сигурност, председателстван от президента Реджеп Тайип Ердоган да удължи с три месеца състоянието на извънредно положение, наложено над страната след неуспешния опит за преврат от юли миналата година  Виктор Турмаков", "date": "2017.10.16", "title": "Reuters: Турското правителство се съгласи да затвори въздушното пространство на страната към Северен Ирак"}
{"url": "http://www.focus-news.net/news/2017/10/16/2447225/afp-maltiyski-blogar-obvinyavasht-pravitelstvoto-v-koruptsiya-e-zaginal-pri-vzriv-na-kola-bomba.html", "text": "Известният малтийски блогър Дафне Каруана Галиция, която обвини правителството на страната в корупция, е загинала днес при взрив на кола-бомба, предаде  AFP.\r\nМинистър-председателят на Малта Джоузеф Мускат свика пресконференция след получаването на новините.  Виктор Турмаков", "date": "2017.10.16", "title": "AFP: Малтийски блогър, обвиняващ правителството в корупция, е загинал при взрив на кола-бомба"}
{"url": "http://www.focus-news.net/news/2017/10/16/2447226/prouchvane-chlenstvoto-v-es-nosi-polza-smyatat-evropeytsite.html", "text": "Близо две трети от европейците смятат, че техните страни са спечелили от членството в ЕС, показва проучване, чиито резултати ще бъдат публикувани на 18 октомври, предаде Информационното бюро на Европейския парламент в България \r\nДелът на хората, които виждат ползи от европейската интеграция на страната си, се е увеличил от 60% през септември 2016 г. на 64% през септември 2017 г. В същото време делът на онези, които отговарят, че страната им не е спечелила от членството в ЕС, е намалял от 31% на 25%. \r\nОколо 56% от българите отговарят положително на въпроса дали членството носи ползи за България, което е ръст от 7 процентни пункта спрямо 2016 г. В Ирландия 90% от хората дават положителен отговор, а в Италия делът им е само 39%. \r\nСмятат ли хората, че техният глас има значение в ЕС и какви трябва да бъдат политическите приоритети съгласно общественото мнение? Отговорите на тези и други въпроси ще бъдат представени в сряда, когато се публикуват пълните резултати от представителното проучване.", "date": "2017.10.16", "title": "Проучване: Членството в ЕС носи полза, смятат европейците"}
{"url": "http://www.focus-news.net/news/2017/10/16/2447227/razgrad-zapochnaha-proverki-na-yazovirite-v-oblastta.html", "text": "Назначена със заповед на областния управител на Разград Гюнай Хюсмен Междуведомствена комисия за обследвания на техническото и експлоатационното състояние на язовирните стени започна работа от община Исперих днес. Това съобщиха от пресцентъра на Областна администрация – Разград. В продължение на шест работни дни комисията трябва да инспектира какво е техническото и екплоатационното състояние на язовирните стени и съоръженията към тях, проводимостта на речните легла и отводнителни дерета. Обект на проверката са 30 язовира, 5 реки и 3 дерета. До 26 октомври членовете на комисията трябва да са изготвили констативни протоколи за състоянието на обследваните обекти, след което протоколите да се връчат на собствениците, ползвателите и съответните общински администрации със срокове за отстраняването на установените нарушения. Обобщен доклад за техническото и експлоатационното състояние на проверените обекти комисията трябва да представи на Областния управител до 31 октомври, след което ще бъде оповестена информация за състоянието на водоемите.", "date": "2017.10.16", "title": "Разград: Започнаха проверки на язовирите в областта"}
{"url": "http://www.focus-news.net/news/2017/10/16/2447228/ria-novosti-spored-kyurdskite-deputati-irak-e-izbral-silata-za-reshavaneto-na-konflikta.html", "text": "Според депутатите от парламента на Ирак от Иракски Кюрдистан централното правителство на страната е избрало пътя на силата за решаването на конфликта с кюрдите, предаде  РИА Новости.\r\n„Правителството на Багдад постъпва недемократично, прибягвайки към военна сила. Всички действия по нарастването на военната групировка ще доведат единствено до ескалация, а не към решение на проблема“, смята депутатът от Кюрдската коалиция Нада Хал Маза. Според нея иракското правителство е изпратило в Кюрдистан не само войски , но и народно опълчение, подкрепяно от Иран. „Създава се впечатление, че правителството на Ирак не иска да води диалог с кюрдите“, смята депутатът. \r\nТя напомни, че правителството на автономния иракски регион вече е осъдило настъплението на иракските сили. „Ние – народът на Иракски Кюрдистан, осъждаме ескалацията от страна на централното правителство. Референдумът и самоопределението са неотменими права за всеки народ. Те искат да се придвижат към война, а ние заявяваме, че всички териториални и други въпроси трябва да се решат чрез диалог“, добави Нада Хал Хамза.\r\nСпоред депутата от Ербил Тарек Садък Рашид ситуацията преминава напълно към военно положение. „Ситуацията може да се промени във всеки момент, но сега главна роля ще играе военната сила“, смята той.  Виктор Турмаков", "date": "2017.10.16", "title": "РИА Новости: Според кюрдските депутати Ирак е избрал силата за решаването на конфликта"}
{"url": "http://www.focus-news.net/news/2017/10/16/2447229/sport-alisa-kleybanova-ne-uspya-da-se-klasira-na-kupata-na-kremal.html", "text": "Получилата „уайлд кард“ рускиня Алиса Клейбанова загуби на финала на квалификациите на  турнира по тенис за Купата на Кремъл срещу естонката Кайе Канепи с  2:6, 6:2, 6:7.\r\nСъперницата на Канепи на следващия етап от турнира в Москва ще бъде определена по-късно.  Виктор Турмаков", "date": "2017.10.16", "title": "Спорт: Алиса Клейбанова не успя да се класира на Купата на Кремъл"}
{"url": "http://www.focus-news.net/news/2017/10/16/2447230/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\nОт 13.00 часа ще се проведе Консултативен съвет за национална сигурност на тема „Необходими законодателни мерки за противодействие на корупцията“.\r\n*** \r\nОт 14.00 часа ще се проведе извънредно заседание на Народно събрание. \r\n*** \r\nОт 10.00 часа на площад „Централен” заместник министър-председателят Валери Симеонов ще участва честванията на Празника на военния парашутист. След завършването на празничната церемония вицепремиерът ще посети Аграрния университет, където ще се срещне с академичното ръководство. \r\n*** \r\nВ 9.00 часа на Терминал 2 на Летище София, до гише „Информация“, между салоните „Пристигащи“ и „Заминаващи“, ще се състои среща с деца от девет училища под мотото „Proud to be drug free\".\r\n*** \r\nВ 09.30 часа в зала „Ара” на хотел „Фламинго гранд” министърът на околоната среда и водите Нено Димов ше вземе участие в рамките на темата „Общините и държавата – заедно за по-чиста околна среда” на XII годишна среща на българските местни власти.\r\n*** \r\nВ 09.30 часа 21 състав на Софийски градски съд ще заседава по делото срещу Герман Костин.\r\n*** \r\nВ 09.30 часа 27 състав на Софийски градски съд ще заседава по делото срещу Соня Колтуклиева за укриване и неплащане на данъчни задължения.\r\n*** \r\nВ 09.30 часа в зала „Славейков” на Френския институт ще бъде представен доклад „Да бъдеш журналист: състояние на професията”. В рамките на събитието АЕЖ ще представят и резултатите от традиционното си проучване за свободата на словото, което тази година е под надслов „Журналистика без натиск 4.0”. \r\n*** \r\nВ 9.30 часа в „Хотел Маринела София”, зала „София ”, в рамките на отбелязването на 20-ата годишнина от учредяването си Българската асоциация на дружествата за допълнително пенсионно осигуряване (БАДДПО) ще проведе Юбилейна международна конференция на тема „Еволюция на пенсионните модели”.\r\n*** \r\nВ 9.30 часа в София Тех Парк, зала Джон Атанасов, ще се проведе форума Global Tech Summit.\r\n*** \r\nВ 10.00 часа в зала „Роял 1” на София Хотел Балкан СЕСЕД България организира кръгла маса на тема „Подобряване качеството на живот и устойчиво развитие чрез иновации и енергийна ефективност на електродомакинските уреди”.\r\n*** \r\nВ 10.00 часа в централното фоайе на 12-ти учебен корпус на Техническия университет на бул. „Климент Охридски” №8 „Национална компания индустриални зони“ и университетът ще подпишат меморандум за сътрудничество.\r\n*** \r\nВ 10.00 часа зала „Сердика” на София Хотел Балкан Българският форум на бизнес лидерите организира дискусия „Бизнесът и правителството в един отбор”. \r\n*** \r\nВ 10.00 часа 9-ти състав на Специализирания наказателен съд ще заседава по делото срещу Й. Йосифов, И. Симеонов, В. Славов, П. Симеонов, И. Йосифов, Й. Йорданов, Г. Гълъбов, К. Тодоров, Н. Рашков и А. Йорданов за организиране и ръководене на организирана престъпна група с цел придобиване и държане на наркотични вещества.\r\n*** \r\nВ 10.00 часа 15-ти състав на Специализирания наказателен съд ще заседава по делото срещу П. Тонков, И. Стоянов, К. Димитрова и П. Петров за организиране и ръководене на организирана престъпна група. \r\n*** \r\nВ 10.00 часа 5-и състав на Специализирания наказателен съд ще заседава по делото срещу Христо Хр., Красимир ХР., Анатолий П., Георги Г., Митко М. и др. за образуване и ръководене на организирана престъпна група.\r\n*** \r\nВ 10.00 часа 12-и състав на Специализирания наказателен съд ще заседава по делото срещу Иван М., Марио Г., Методи З., Петър Д. и др. за образуване и ръководене на организирана престъпна група.\r\n*** \r\nВ 10.30 часа в зала „Средец” на София Хотел Балкан Синдикатът на българските учители и Фондация „Фридрих Еберт” организира национална конференция „Обучението на децата на мигрантите – проблеми, перспективи и решения”.\r\n*** \r\nВ 10.30 часа 8-и състав на Специализирания наказателен съд ще заседава по делото срещу Румен Х., Таня Х., Наталия А., Миглена Х., Алекс Т. за образуване и ръководене на организирана престъпна група.\r\n*** \r\nВ 11.00 часа в НДК ще се проведе брифинг, на който ще бъдат представени резултатите по преустройството и адаптация на основната сграда на НДК с оглед изискванията на българското председателство на Съвета на ЕС през 2018 г. (влизане от вход А4, който се намира откъм бул. „Витоша”).\r\n*** \r\nВ ТУ – София ще се проведе Изложението на работодатели „Дни на кариерата“.\r\n*** \r\nВ 13.30 часа 1-ви състав на Специализирания наказателен съд ще заседава по делото срещу Асен И. за образуване и ръководене на организирана престъпна група.\r\n*** \r\nВ 13.30 часа кметът на София Йорданка Фандъкова ще провери реконструкцията на бул. „Монтевидео“.\r\n*** \r\nВ 14.00 часа 6-и състав на Специализирания наказателен съд ще заседава по делото срещу Мехмед М., Гюлшен М., Сали М. за образуване и ръководене на организирана престъпна група.\r\n*** \r\nВ 15.00 часа 6-и състав на Специализирания наказателен съд ще заседава по делото срещу Пенчо Ч. за незаконно превеждане през граница. \r\n*** \r\nОт 15.00 до 17.00 часа народният представител от „БСП за България” Нона Йотова и заместник-председателят на СОС Милка Христова организират постоянната приемна на БСП – София на ул. „Леге” №10, етаж 1.\r\n*** \r\nФренският инвеститор в България „Монтюпе” ще участва във форума „Дни на кариера” в Техническия университет.\r\n*** \r\nВ 18.00 часа в сградата на районната администрация на район „Слатина“ на бул. „Шипченски проход“ № 67 продължава поредицата от месечни градски срещи във всички райони на София с общинския съветник Стефан Марков.\r\n*** \r\nВ 18.00 часа в галерия „Астри” ще бъде открита изложба на скулптура и живопис „Солта на морето” на Христо Христов.\r\n*** \r\nВ 18.00 часа в клуб „Перото” в НДК ще се проведе среща-разговор на тема „Репортерът на века Ришард Капушчински и рецепцията на неговите „Лапидари” в България”.\r\n*** \r\nВ 18.30 часа в зала 1 на НДК ще бъде представен най-новият филм на Гийермо дел Торо „Формата на водата”.\r\n*** \r\nВ 19.30 часа в пространството ДНК на НДК ще се състои премиерата на спектакъла „Тук долу всички люляци умират”.\r\n*** \r\nВ 10.00 часа в  ЮЗУ „Неофит Рилски“ ще бъде даден стартът на Вътрешноуниверситетските спортни игри – 2017/2018 г.\r\n*** \r\nВ 11.00 часа в конферентната зала на хотел „Ален Мак” изобретател и създател на първия български вертолет Николай Поповски ще представи най-новото си изобретение.\r\n*** \r\nВ 18.00 часа в зала „Георги Баев” на Културен център „Морско казино” ще се състои премиера на книгата „Ветровете ни мраморни” на Николай Табаков. \r\n*** \r\nОт 14.00 до 16.00 часа общинският съветник от ГЕРБ Иво Иванов организират приемни за граждани в офиса на партията на ул. „Георги Бенковски” №1.\r\n*** \r\nОт 17.30 часа в ИЗ „Рафаел Михайлов“ ще се проведе Откриване на изложба „Елементи и сили“ с автор Цвета Марова. \r\n*** \r\nВ 17.30 часа в ИЗ „Рафаел Михайлов” ще бъде открита изложба „Елементи и сили” с автор Цвета Марова.\r\n***   \r\nОт 17.00 часа в салона на читалище „Развитие – 1926 г.“ в село Антимово, Община Видин ще се проведе второто за област Видин информационно събитие, съгласно приетата от Министерския съвет, Работна програма за 2017 година на Комуникационната стратегия на Република България за Европейския съюз. \r\n*** \r\nЩе се проведе нов конкурс за избор на управител на общинската болница в Дупница.\r\n*** \r\nОт 17.30 часа в Музея на фотографията ще бъде открита фотограска изложба „Куба“ на Росен Коларов.\r\n*** \r\nВ 10.00 часа в заседателната зала на Община Кюстендил ще се проведе месечно заседание на кметовете на селата. \r\n*** \r\nВ 10.30 часа в офиса на ГЕРБ народният представител и областен координатор на ГЕРБ - Кюстендил Кирил Калфин организира приемна за граждани. \r\n*** \r\nВ 15.00 часа в сградата на МБАЛ Ловеч ще се проведе среща на народните представители от „БСП за България” доц. Георги Йорданов, Илиян Тимчев, Валентина Найденова, Иван Ибришимов и проф. Радослав Гайдарски и доц. Златарски с управителя на болницата и лекари. Поводът за срещата е лошото финансово състояние на лечебното заведение, което ще доведе до спиране на лечебната дейност.\r\n*** \r\nВ 10.00 часа в Аграрния университет – Пловдив ще се открие Детска лаборатория за приложна и забавна химия и биология, организирана от Байер България ЕООД.\r\n*** \r\nВ 13.00 часа в ОУ „Васил Левски“ ще се проведе обучение за родители „Как да насърчим развитието на детето в ранното детство“, организирано от фондация „За Нашите Деца“. \r\n***  \r\nОт 16.00 часа в офиса на  ГЕРБ в район „Тракия” в блок 91 Общинският съветник от  ГЕРБ в Общински съвет – Пловдив, Иван Вичков ще приема граждани.\r\n***\r\nОт 16.00 часа ще бъде представен обновения оперативен център на Общинска охрана - Пловдив, пл. \"Централен\" 1. Това ще стане в присъствието на кмета инж. Иван Тотев, заместник-кмета Георги Маринов, директора на ОП \"Общинска охрана\" Александър Стайков и ръководители на институции от града. \r\n***\r\nОт 18.00 ч. в Конферентната зала на НБ „Иван Вазов“ – Пловдив по повод 50 години от първото издание на „Диви разкази“ на Николай Хайтов ще бъде представено новото илюстрирано издание на сборника. \r\n*** \r\nВ 18.15 часа в стая 225 на ОУ „Иван Вазов” ще се проведе работна среща във връзка със старта на проект „Виртуална обсерватория за професии на бъдещето”, който се реализира с финансовата подкрепата на Фондация „Русе – град на свободния дух” и Фондация „Еконт” по програма „Знание и растеж”.\r\n*** \r\nОт 9.00 часа в Заседателната зала на Община Сливен  ще се състои заседание на Общинския съвет.  \r\n*** \r\nВ 18.00 часа зала „Петър Стайков” на КДК се организира фотоизложба от пленера „В планината  на Орфей” в рамките на  Есенен фотосалон – Смолян, в което ще вземат участие 20 автори с над 70 фототворби представящи творчеството на фотографите от  Смолян през годината.\r\n*** \r\nОт 11.00 часа в Тракийски университет, зала 3-A, и от 18.00 в Община Стара Загора, зала “Славейков“, ще бъде организирано събитието „Първи стъпки за потенциална кариера със Sutherland”, с което фирмата ще оцени възможностите на областта за разширяване на дейността си.\r\n*** \r\nОт 17.30 часа в РИМ Шумен ще бъдат представени две от книгите на Дечко Лечев. \r\n*** \r\nОт 18.30 часа във фоайето пред театралната зала на Общинския културен център ще бъде открита изложба фотографии от архива на Стоян Сертев \"Една незабравима епоха от театъра, преживяна в черно и бяло\", посветена на 70-та годишнина на ДТ \"Антон Страшимиров\" Разград. \r\n*** \r\nОт 10.30 часа в Заседателната зала на Областна администрация – Ямбол ще се състои заседание на Областния съвет за развитие на област Ямбол.\r\n*** \r\nВ 18.30 часа в арт галерия „Стойчев” Христо Бозуков организира самостоятелната си изложба „Нещо такова”.", "date": "2017.10.16", "title": "Предстоящи събития в страната за 17 октомври (Агенция „Фокус”)"}
{"url": "http://www.focus-news.net/news/2017/10/16/2447231/reuters-spored-filip-hamand-nyama-narasnal-shans-za-brekzit-bez-sklyucheno-sporazumenie.html", "text": "Британският финансов министър Филип Хамънд заяви, че не смята, че шансът за излизането на Великобритания от ЕС без сключването на споразумение се е увеличил през последния период, предаде  Reuters.\r\nПо време на телевизионно интервю на въпрос дали рискът за Брекзит без споразумение се е увеличил, Хамънд отговори, че лично не смята така. „Ослепително очевидно е, че ще е най-добре и за Великобритания, и за ЕС да се постигне споразумение, за да може да продължим да търгуваме заедно“, посочи той. Виктор Турмаков", "date": "2017.10.16", "title": "Reuters: Според Филип Хамънд няма нараснал шанс за Брекзит без сключено споразумение"}
{"url": "http://www.focus-news.net/news/2017/10/16/2447232/ministar-nikolay-nankov-priemaneto-na-obshtite-ustroystveni-planove-e-nasha-tsel-kato-osnova-za-harmonichno-ustoychivo-prostranstvo-i-teritorialno-razvitie-na-balgarskite-obshtini.html", "text": "Приемането на Общите устройствени планове е наша цел, но не като самоцел, а като основа за едно хармонично, едно устойчиво пространство и териториално развитие на българските общини, за да може да сме стабилни по отношение на социално-икономическите процеси, стабилни по отношение на инвеститори. Това заяви по време на XII-та Годишна среща на местните власти, която се провежда в курортния комплекс „Албена“, министърът на регионалното развитие и благоустройството Николай Нанков, предаде кореспондентът на Радио „Фокус” – Варна. Албена е домакин до 17 октомври на XII-та Годишна среща на местните власти. Нанков припомни, че в рамките на предишния мандат – 2015-2016 година, на две черноморски общини такива планове бяха приети. Става дума за Варна и Созопол. Министърът подчерта, че този тип общини – морските, са доста по-специфични от всички останали. Това е така, защото процесите зависят и от Закона за устройство на черноморското крайбрежие. Николай Нанков добави, че колизията по отношение на приемането на общите устройствени планове е във връзка с много интереси на различни страни – местни и глобални, на различни неправителствени организации също. А в крайна сметка плановете трябва да балансират всички тези интереси, на местната власт, природозащитници, бъдещи инвеститори и националните политики. От 2012 година правителството съблюдава стриктно ангажимент да осигурява финансиране за изработване на общи устройствени планове на общините, за да е възможно до края на 2019 година да бъдат приети тези планове. „Специално за тази политика е направено не малко, а повече от достатъчно и наистина относно сложните процедури също съдействаме с нашите компетенции и възможности“, каза Николай Нанков. Неговото участие във форума продължава и в утрешния, последен ден. \r\nЖулиета НИКОЛОВА", "date": "2017.10.16", "title": "Министър Николай Нанков: Приемането на Общите устройствени планове е наша цел като основа за хармонично устойчиво пространство и териториално развитие на българските общини"}
{"url": "http://www.focus-news.net/news/2017/10/16/2447233/the-hill-federika-mogerini-shte-poseti-vashington-za-da-zashtiti-iranskoto-yadreno-sporazumenie.html", "text": "Върховният представител на ЕС по въпросите на външните работи и политиката на сигурност Федерика Могерини ще посети Вашингтон в началото на ноември, за да призова американските конгресмени да не се отказват от Иранското ядрено споразумение, пише  The Hill.\r\n„Ще бъда във Вашингтон в началото на ноември точно по тази причина, но и също така заради другите постоянни контакти“, заяви Могерини, отговаряйки на въпрос относно призивите Конгресът на САЩ да бъде притиснат относно споразумението. Външните министри на страните членки на ЕС проведоха среща, за да обсъдят позициите спрямо това, че президента на САЩ Доналд Тръмп заяви, че би се оттеглил от споразумението за иранската ядрена програма. \r\nМинистрите съобщиха, че ЕС смятат, че въпросът е „вътрешен за САЩ процес“, но призоваха САЩ да се придържа към задълженията си.  Виктор Турмаков", "date": "2017.10.16", "title": "The Hill: Федерика Могерини ще посети Вашингтон, за да защити Иранското ядрено споразумение"}
{"url": "http://www.focus-news.net/news/2017/10/16/2447234/predsedatelyat-na-bsp-korneliya-ninova-pozdravi-zoran-zaev-za-pobedata-mu-na-parvi-tur-na-mestnite-izbori-v-makedoniya.html", "text": "Позволете ми да изкажа най-искрени поздравления от мое име и от страна на ръководството на Българската социалистическа партия по повод победата на Социалдемократическия съюз на първи тур на изборите за местна власт в Република Македония. Това пише в поздравителен адрес на председателя на БСП Корнелия Нинова към лидера на Социалдемократически съюз на Македония Зоран Заев по повод победата на съюза на местните избори, съобщиха от пресцентъра на БСП.\r\n„През изминалите месеци Вие успяхте да спечелите доверието на гражданите на Република Македония, да поемете успешно по пътя на стабилизация на Вашата държава и да предприемете необходимите реформи“, се казва в поздравителния адрес.\r\n„Желая Ви успех на предстоящия втори тур на изборите за местна власт, който ще се проведе в края на октомври. Приемете още веднъж нашите поздрави и най-добри пожелания“, пише още лидерът на БСП Корнелия Нинова в поздравителния адрес.", "date": "2017.10.16", "title": "Председателят на БСП Корнелия Нинова поздрави Зоран Заев за победата му на първи тур на местните избори в Македония"}
{"url": "http://www.focus-news.net/news/2017/10/16/2447235/ria-novosti-spored-ochevidtsi-irakskata-armiya-e-postavila-kirkuk-iztsyalo-pod-svoy-kontrol.html", "text": "Иракската армия е поела под пълен контрол град Киркук, без да срещне съпротива от страна на кюрдската пешмерга, предаде РИА Новости, позовавайки се на очевидци на случващото се. \r\nСпоред местен жител, представил се като Фейсал,  иракските военни и шиитските милиции са заели всички основни градски пътища и обекти от инфраструктурата. „В града има хиляди иракски войници. Всичко е спокойно. Пешмергата напусна града без бой“, съобщи очевидецът. \r\nСпоред друг местен жител, представил се като Хайдер, стотици души с иракски знамена са излезли на улицата, приветствайки армията и полицията.  Виктор Турмаков", "date": "2017.10.16", "title": "РИА Новости: Според очевидци иракската армия е поставила Киркук изцяло под свой контрол"}
{"url": "http://www.focus-news.net/news/2017/10/16/2447236/afp-trima-dushi-sa-zaginali-v-irlandiya-zaradi-buryata-ofeliya.html", "text": "Ирландската полиция съобщава, че трима души са загинали в страната заради лошото време, предизвикано от бурята „Офелия“, предаде  AFP.\r\nЕдна жена е загинала, след като дърво пада на колата ѝ, мъж загива при инцидент, след като се опитва да отреже паднало дърво с моторна резачка. Втори мъж също е загинал при падането на дърво върху превозното му средство.  Виктор Турмаков", "date": "2017.10.16", "title": "AFP: Трима души са загинали в Ирландия заради бурята „Офелия“"}
{"url": "http://www.focus-news.net/news/2017/10/16/2447237/nimh-utre-shte-e-predimno-slanchevo-s-maksimalni-temperaturi-mezhdu-21-i-26.html", "text": "През нощта ще е ясно, в сутрешните часове на отделни места в низините видимостта ще е намалена или ще има инверсионна облачност. Минималните температури ще бъдат между 6° и 11°, по Черноморието до 15°-16°. През деня ще е предимно слънчево, с висока облачност над западните райони. Почти тихо. Максималните температури ще са между 21° и 26°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане слабо ще се понижи, но ще остане по-високо от средното за октомври. \r\nНад Черноморието ще бъде предимно слънчево. Ще духа слаб югоизточен вятър. Максималните температури ще са 21°-23°. Температурата на морската вода е 17°-18°. Вълнението на морето ще бъде 1-2 бала. Над планините ще бъде предимно слънчево. Над масивите в Западна България ще се появи висока облачност. Ще духа слаб вятър от източната четвърт. Максималната температура на 1200 метра ще е около 17°, на 2000 метра - около 12°.\r\nПрез следващите три дни времето ще бъде предимно слънчево и почти тихо. Сутрин на места в равнинната част от страната ще се образува мъгла или инверсионна облачност, в часовете около обяд мъглата ще се разсейва, а облачността ще се разкъсва и намалява. Минималните температури ще са между 6° и 11°, а максималните - между 21° и 26°.", "date": "2017.10.16", "title": "НИМХ: Утре ще е предимно слънчево, с максимални температури между 21° и 26°"}
{"url": "http://www.focus-news.net/news/2017/10/16/2447238/reuters-velikobritaniya-i-frantsiya-shte-rabotyat-savmestno-za-prilaganeto-na-iranskoto-yadreno-sporazumenie.html", "text": "От офиса на британския министър-председател Тереза Мей съобщиха, че тя се е разбрала с френския президент Еманюел Макрон двете страни да се придържат към Иранското ядрено споразумение от 2015 г. и да работят съвместно по прилагането му, предаде  Reuters.\r\nМей и Макрон са обсъдили решението на президента на САЩ Доналд Тръмп да не сертифицира отново споразумението. Те са посочили, че Великобритания и Франция ще работят съвместно, за да „отблъснат дестабилизиращата дейност на Иран в региона“.  Виктор Турмаков", "date": "2017.10.16", "title": "Reuters: Великобритания и Франция ще работят съвместно за прилагането на Иранското ядрено споразумение"}
{"url": "http://www.focus-news.net/news/2017/10/16/2447239/ministarat-na-otbranata-krasimir-karakachanov-nikoga-nyama-da-pozvolim-orelat-na-balgarskite-vvs-da-bade-prizemen.html", "text": "Аз смятам, че България трябва да положи усилия и да отдели средства за закупуване на нови изтребители, заяви министърът на отбраната Красимир Каракачанов днес, 16 октомври, по време на тържественото отбелязване на Празника на авиацията и Военновъздушните сили, съобщиха от пресцентъра на министерството. В обръщението си към военнослужещите и цивилните служители от ВВС той посочи, че ръководният състав на Министерството на отбраната и Българската армия няма да позволи да бъде приземен орелът на българските Военновъздушни сили. „Освен с проектите за модернизация и закупуване на ново въоръжение, ние трябва да се стремим и да поддържаме това, което имаме на въоръжение в авиацията“, каза министър Каракачанов и допълни, че ще бъдат вложени усилия не само за закупуването на нов изтребител, но и за ремонтирането на самолети МиГ-29,  Су-25 и L-39. \r\nВ изказването си министърът на отбраната припомни бележити факти от историята на българската военна авиация, с която хората, които днес служат в редовете на ВВС, трябва да се гордеят. С думи на благодарност той се обърна към ветераните, служили с чест и достойнство на Отечеството, предали своя опит и любов към авиацията на младите поколения.  \r\nМинистърът на отбраната Красимир Каракачанов, началникът на отбраната генерал-лейтенант Андрей Боцев и командирът на Военновъздушните сили генерал-майор Цанко Стойков днес наградиха военнослужещи за проявен висок професионализъм и себеотдаване при изпълнението на задачите.\r\nКомандирът на ВВС генерал-майор Цанко Стойков отбеляза, че удължаването на ресурса и ремонтът на летателната техника, която е на въоръжение във ВВС, е от изключително значение. „Належащо е и закупуването на нов тип боен самолет, който да даде нужната сигурност както на трите вида въоръжени сили, така и на съюзниците в НАТО за изпълнение на поетите ангажименти“, посочи генерал-майор Стойков.\r\n„Благодаря на всички Вас, които заедно и неуморно работите за развитието на Военновъздушните сили, за да продължат те да бъдат един от ключовите стълбове на сигурността и неразривна част от архитектурата на Българската армия и въоръжените сили“. Това каза генерал-лейтенант Андрей Боцев в приветствието си към личния състав на Военновъздушните сили. „Сегашният момент е ключов за развитието на въоръжените ни сили. От отговорните институции зависи България да възвърне, утвърди и надгради своите отбранителни способности, за да бъде готова да отговори адекватно на предизвикателствата на съвременната среда за сигурност“, заяви началникът на отбраната. Той посочи, че институциите и българското общество могат да разчитат на обективна и професионална военна експертиза. \r\n„Стремежът на висшето военно ръководство е да работи упорито за развитието на способностите на видовете въоръжени сили и в защита интересите на хората в отбраната“, категоричен беше началникът на отбраната.   \r\nПо-рано днес министърът на отбраната Красимир Каракачанов и началникът на отбраната генерал-лейтенант Андрей Боцев участваха в тържествения ритуал по поднасяне на венци и цветя пред Паметника на летеца на площад „Народно събрание“ в София, с който беше отдадена почит към военните авиатори, отдали своя живот за свободата и независимостта на Отечеството.", "date": "2017.10.16", "title": "Министърът на отбраната Красимир Каракачанов: Никога няма да позволим орелът на българските ВВС да бъде приземен"}
{"url": "http://www.focus-news.net/news/2017/10/16/2447240/sergey-shoygu-operatsiyata-v-siriya-se-priblizhava-kam-kraya-si.html", "text": "Руският министър на отбраната Сергей Шойгу заяви по време на срещата си със своя израелски колега Авигдор Либерман, че военната операция в Сирия отива към края си и във връзка с това има няколко въпроса, които изискват бързо решение, предаде ТАСС.\r\n„Иска ми се да обсъдим всичко, което е свързано със Сирия. Операцията там отива към края си. Има няколко моменти, които изискват срочно решение и изискват обсъждане на перспективите за по-нататъшното развитие на ситуацията в Сирия“, заяви Шойгу.\r\n„Освен въпросите за израелско-руското военно-техническо сътрудничество, основни са въпросът за борбата срещу тероризма, както и ситуацията в региона“, добави той.  Виктор Турмаков", "date": "2017.10.16", "title": "Сергей Шойгу: Операцията в Сирия се приближава към края си"}
{"url": "http://www.focus-news.net/news/2017/10/16/2447241/predsedatelyat-na-parlamenta-dimitar-glavchev-po-patya-na-vzaimodeystvieto-mezhdu-razlichnite-vlasti-se-postiga-tova-koeto-ochakvat-ot-nas-grazhdanite-a-to-e-da-zhiveyat-po-dobre.html", "text": "Сигурен съм, че днешният форум ще доведе до позитивни резултатите, тъй като по пътя на взаимодействието между различните власти се постига това, което очакват от нас гражданите, а то е да живеят по-добре. Това заяви председателят на парламента Димитър Главчев по време на XII-та Годишна среща на местните власти, която се провежда в курортния комплекс „Албена“, предаде кореспондентът на Радио „Фокус” – Варна. По думите на Главчев е невъзможно законодателната власт да не се вслушва и да не се обръща към местната власт, която стои много по-близо до хората и техните потребности и интереси. По този начин се скъсява и доближава дневният ред на законодателната власт до този на гражданите. „Ръководството на 44-то Народно събрание си е поставило амбициозната цел да подобрява качеството на законодателството в тази си цел и за реализирането й разчитаме изцяло на местната власт“, заяви Димитър Главчев. Той изрази своята убеденост, че подписаното днес Споразумение за сътрудничество ще подобри комуникацията между държавната власт и местната. На практика това може да бъде реализирано чрез по-интензивни дискусии в Народното събрание от една страна и от друга чрез диалога на народните представители по места, които ще се допитват до хората и местната власт. С подписаното Споразумение законодателната власт се ангажира за провеждането на диалога на различни нива, за провеждане на периодични съвместни дискусионни срещи, за взаимодействие между постоянните комисии на Народното събрание и Националното сдружение на общините в Република България, а резултатите от форумите ще бъдат разпространявани сред народните представители и общините, посочи още Димитър Главчев. \r\nЖулиета НИКОЛОВА", "date": "2017.10.16", "title": "Председателят на парламента Димитър Главчев: По пътя на взаимодействието между различните власти се постига това, което очакват от нас гражданите, а то е да живеят по-добре"}
{"url": "http://www.focus-news.net/news/2017/10/16/2447242/donald-tramp-vazmozhno-e-palnoto-otmenyane-na-iranskoto-yadreno-sporazumenie.html", "text": "Президентът на САЩ Доналд Тръмп заяви, че „пълното отменяне“ на Иранското ядрено споразумение остава възможно, след като отказа да сертифицира договора от 2015 г. и оставяйки го на милостта на Конгреса, предаде  AFP.\r\n„Уверен съм в това, което правя. Омръзна ми да се възползват от мен“, заяви Тръмп. „Може да бъде напълно отменено. Това е реална възможност. Някои биха казали и най-голямата възможност“, добави той. Виктор Турмаков", "date": "2017.10.16", "title": "Доналд Тръмп : Възможно е пълното отменяне на Иранското ядрено споразумение"}
{"url": "http://www.focus-news.net/news/2017/10/16/2447243/17-obshtini-poluchavat-etiket-za-inovatsii-i-dobro-upravlenie-na-mestno-nivo.html", "text": "Министърът на регионалното развитие и благоустройството Николай Нанков отличи 17 общини с Етикет за иновации и добро управление на местно ниво, съобщиха от пресцентъра на министерството. Носителите на приза, които, по думите му, са негови достойни лауреати за четвърти път, са: Банско, Бяла Слатина, Вълчи дол, Габрово, Горна Оряховица, Девня, Димитровград, Добрич, Кнежа, Павликени, Поморие, Русе, Самоков, Свищов, Смядово, Троян и Търговище. \r\nЦеремонията, на която те бяха отличени, се проведе днес, в рамките на XII Годишна среща на местните власти. \r\nСпоред министъра, тези призове и от професионална, и от морална гледна точка съдържат много повече от статуетката, която представлява наградата. Тук говорим за морален стимул и признание за всички усилия през годините, довели до това Вашата община да се отличава от останалите по 12 принципа, които  съдържат всичко необходимо и за което предишни ръководства на НСОРБ са се борили – да сте по-прозрачни, по-отворени, по-диалогични и по-добри за онези български граждани, които живеят на Ваша територия, подчерта Николай Нанков при връчването на отличията. \r\nБългария трудно може да се похвали с нещо положително като пионер или първенец в Европа. Тук говорим за една практика, с която през 2010 г. България стана първата страна с одобрена Стратегия за иновации и добри практики на местно ниво към Съвета на Европа. Това е още един измерител на голямото значение, което тези призове имат за Вас и за Вашите граждани, допълни регионалният министър. \r\nСтратегията се изпълнява в партньорство между централната власт в лицето на Министерството на регионалното развитие и благоустройството и Националното сдружение на общините в Република България. В нея са заложени 12 принципа за добро управление: честно провеждане на избори, представителност и гражданско участие; отзивчивост; ефикасност и ефективност; откритост и прозрачност; върховенство на закона; етично поведение; компетентност и капацитет; иновации и отвореност за промени; устойчивост и дългосрочна ориентация; стабилно финансово управление; човешки права, културно разнообразие и социално единство; отчетност. По един от тях е гравиран на всяка от стените на кристалния дванадесетостен, който представлява отличието. Европейският Етикет се връчва на местни власти, доказали прилагането им в своята ежедневна работа. \r\nПрез 2010 г. България стана първата държава-членка на Съвета на Европа, акредитирана да присъжда Етикет на свои местни власти. Отличието се връчва за период от 2 години, а главната цел на инициативата е да се насърчават усилията на все повече местни власти и продуктивното съперничество между тях, което на свой ред да доведе до по-ефективни политики, насочени към силно и жизнено местно самоуправление в България.", "date": "2017.10.16", "title": "17 общини получават Етикет за иновации и добро управление на местно ниво"}
{"url": "http://www.focus-news.net/news/2017/10/16/2447244/nova-makedoniya-makedoniya-es-shte-poiska-prodalzhavaneto-na-misiyata-altea-v-bosna-i-hertsegovina.html", "text": "Външните министри от страните членки на ЕС са решили Съветът на ЕС да поиска от ООН да продължи мисията „Алтеа“ в Босна и Херцеговина, предаде македонската медия “Нова Македония“.\r\nМисията има за цел да предоставя помощ на властите на Босна и Херцеговина при необходимост и се фокусира върху изграждането на въоръжените ѝ сили. \r\nВ този контекст, като част от цялостната стратегия на ЕС за Босна и Херцеговина, Съветът потвърди готовността на Съюза да продължи операция \"Алтеа\" в подкрепа на властите в страната и за поддържане на безопасна среда, при подновен мандат на ООН. Виктор Турмаков", "date": "2017.10.16", "title": "„Нова Македония“ (Македония): ЕС ще поиска продължаването на мисията „Алтеа“ в Босна и Херцеговина"}
{"url": "http://www.focus-news.net/news/2017/10/16/2447245/prof-aleksandar-marinov-ogromnoto-mnozinstvo-ot-chlenovete-na-bsp-i-preobladavashtata-chast-ot-natsionalniya-savet-na-partiyata-sa-protiv-koalitsiya-s-gerb.html", "text": "Огромното мнозинство от членовете на БСП и преобладаващата част от Националния съвет на партията са против коалиция с ГЕРБ. Това каза политологът проф. Александър Маринов в интервю за Агенция „Фокус“ за изминалото заседание на Националния съвет на БСП, за смисъла от свикване на сесия на 49-ия Конгрес и за вътрешнопартийната опозиция на Корнелия Нинова в БСП. По думите му той би бил много глупав и самоубийствен за БСП. „Сега сме 2017 г. към края, не 2009 г. ГЕРБ е вече повече или по-малко в низходяща тенденция на развитие. Тук очевидно става дума главно за интереси на конкретни личности или групи от хора, които искат по някакъв начин да се възползват от добрите отношения с правителството. Иначе мнозинството от привържениците, гласоподавателите на БСП изключват такъв вариант и то съвършено разумно. Това ще съсипе БСП, имаме пресния пример със съдбата на Социалдемократите в Германия след 12 години голяма коалиция“, поясни политологът. Според него в част от случаите е възможно външни фактори да засилват опозиционното говорене в БСП. „Трябва да имате предвид обаче, че въпреки сегашното обединено действия, така наречената вътрешнопартийна опозиция има доста съществени различия помежду си и не представлява едно хомогенно цяло. Ясно е, че има хора като Георги Гергов, които продължават упорито да настояват за спогаждане с ГЕРБ, обаче друга част от противниците на Нинова не дават дума да се издума за такъв ход“, посочи проф. Маринов. По думите му, ако се приеме, че ГЕРБ и перспективата за някакво партньорство с БСП влияят върху една част от хората, то за другите това не е валидно. Според него проблемите са си вътре в БСП. „Просто енергията и импулса, с който Нинова беше избрана, който беше силно стимулиран от победата на президентските избори, вече заглъхва. Тук големият въпрос е какво ръководството на партията прави, за да превърне БСП в една реална алтернатива на ГЕРБ. Не заявен, не словесна, а реална, която да убеди хората, че БСП наистина предлага други неща, може да прави нещата по друг начин, по-добър от ГЕРБ“, коментира политологът. \r\nДеница КИТАНОВА", "date": "2017.10.16", "title": "Проф. Александър Маринов: Огромното мнозинство от членовете на БСП и преобладаващата част от Националния съвет на партията са против коалиция с ГЕРБ"}
{"url": "http://www.focus-news.net/news/2017/10/16/2447246/hayder-al-abadi-ofanzivata-v-kirkuk-tseli-zashtitata-na-natsionalnoto-edinstvo-na-irak.html", "text": "Иракският министър-председател Хайдер ал Абади заяви, че офанзивата, която в момента се провежда в провинцията Киркук цели защитата на националното единство на страната, предаде  AhlulBayt.\r\n„Мое конституционно задължение е да работя в полза на гражданите и да защитавам националното единство, което е заплашено от фрагментация в резултат от референдума, организиран от Кюрдския автономен регион“, заяви Абади. „Референдумът дойде във време, в което страната се бори срещу тероризма, дошъл под формата на „Ислямска държава“. Опитахме се да предупредим кюрдите да не нарушават конституцията и да се фокусират върху борбата срещу джихадистите, но те не искат да слушат. Те избраха личните си интереси вместо тези на Ирак“, добави той. \r\nМинистър-председателят увери жителите на Киркук, че сигурността им е приоритет за Ирак и призова кюрдските сили да се присъединят към федералната армия. „Ние просто извършваме задължението си да запазим града безопасен. Призоваваме гражданите да сътрудничат с нашите героични сили при налагането на сигурността над региона“, посочи той. „Призоваваме пешмергата да изпълняват задълженията си под централното командване на иракските въоръжени сили“, добави той.  Виктор Турмаков", "date": "2017.10.16", "title": "Хайдер ал Абади: Офанзивата в Киркук цели защитата на националното единство на Ирак"}
{"url": "http://www.focus-news.net/news/2017/10/16/2447247/veliko-tarnovo-obshtinata-shte-otpusne-po-400-leva-za-gorivo-na-selata-koito-sami-izvarshvat-snegopochistvaneto-si-prez-zimnite-mesetsi.html", "text": "Община Велико Търново ще отпусне по 400 лева за гориво на селата, които сами извършват снегопочистването си през зимните месеци. Това съобщи за Радио „Фокус“ – Велико Търново Благовеста Факирова, председател на Сдружението на кметовете и кметските наместници „Янтра 2001“. Тя посочи, че тази сума е първоначална. Селата, в които почистването се извършва от частни лица, също ще получат средства за сключване на граждански договори. Въпросът е бил обсъден по време на среща на кметовете и кметските наместници от община Велико Търново с кмета Даниел Панов и със зам.-кмета Георги Камарашев. Благовеста Факирова подчерта, че снегопочистването ще бъде обезпечено във всички населени места на територията на община Велико Търново. „За тези села, в които се оказа, че няма арендатори или близки фирми, които да извършват снегопочистването, от Общината обещаха, че ще се заемат с въпроса и ще потърсят други фирми. Такива села са например Присово, Пчелище, Къпиново, Пушево, Леденик, Шемшево. Досега общината не е оставяла селата непочистени. Даже се е случвало така, че вътрешността на селата се почиства по-бързо от четвъртокласната пътна мрежа“, допълни Благовеста Факирова. Тя посочи, че по време на срещата е коментиран и въпросът за снабдяването с храна и продукти от първа необходимост на трудноподвижните хора в селата през зимните месеци. „Говорихме за тези села, в които живеят много възрастни хора, които изпитват затруднение да излязат и да си напазаруват при голям сняг. В такива случаи те ще звънят на кметовете, които ще  изпращат общи работници, или пък ще набираме доброволци от селото, които да отидат и да обслужват тези хора“, посочи Благовеста Факирова.\r\nНадежда КРЪСТЕВА", "date": "2017.10.16", "title": "Велико Търново: Общината ще отпусне по 400 лева за гориво на селата, които сами извършват снегопочистването си през зимните месеци"}
{"url": "http://www.focus-news.net/news/2017/10/16/2447248/sport-yuki-bhambri-se-klasira-na-vtori-krag-na-kupata-na-kremal.html", "text": "Индийският тенисист Юки Бхамбри победи с 2:6, 4:6.  руснака Роман Сафиулин на първи кръг на провеждания в Москва тенис-турнир за Купата на Кремъл.\r\nНа следващия кръг Бхамбри ще се срещне с победителя от играта между босненеца Дамир Джумхур и италианеца Томас Фабиано.  Виктор Турмаков", "date": "2017.10.16", "title": "Спорт: Юки Бхамбри се класира на втори кръг на Купата на Кремъл"}
{"url": "http://www.focus-news.net/news/2017/10/16/2447249/plovdiv-nova-detska-gradini-otvarya-vrati-v-skutare-prez-noemvri.html", "text": "Нова детска градини отваря врати в Скутаре през ноември. Това съобщи за Радио „Фокус” –  Пловдив кметът на община Марица Димитър Иванов. При инспекцията на строителството на детска градина „Синчец“  днес е станало ясно, че тя е напълно готова. С инвестицията от 1 200 000 лева собствени средства от общинския бюджет, са построени 2 изцяло нови корпуса на забавачката с разгърната застроена площ от 917 кв. м. Двете сгради са предназначени за 4 групи, като има възможност да бъде разкрита и яслена група.\r\n4 нови детски площадки, изпълнени изцяло по европейски стандарти, са разположени на над 2000 кв. м. Те са с противоударна настилка и с комбинирани детски съоръжения.\r\nВ единия край на двора е изградено специално хълмче, затревено с чимове, на което децата да се катерят и да играят.\r\n„Вече е избран изпълнител за шкафчетата и леглата на децата и се очаква те да бъдат поставени до 2 седмици”, съобщи още кметът на община Марица. До отварянето на градината 80-те деца от забавачницата са преместени в 2 остарели бараки в селото.\r\n„Завършването на новата детска градина е с предимство, защото здравето и удобството на децата са най-важни за нас”, допълни Димитър Иванов.\r\nНаскоро в село Скутаре бе открито и ново читалище. В него бяха инвестирани близо 1 милион лева.\r\nЦветана ТОНЧЕВА", "date": "2017.10.16", "title": "Пловдив: Нова детска градини отваря врати в Скутаре през ноември"}
{"url": "http://www.focus-news.net/news/2017/10/16/2447250/smolyan-rzi-shte-raboti-po-proekt-za-podobryavane-na-meditsinskoto-osiguryavane-pri-bedstviya.html", "text": "РЗИ – Смолян ще работи по  проект за подобряване на медицинското осигуряване при бедствия, съобщиха от пресцентъра на здравната инспекция. На 13 октомври 2017 г. в  Смолян се проведе семинар  по проект „Подобряване управлението на медицинското осигуряване”, реализиращ се по програма BG 07 „Инициативи за обществено здраве“ на Фонда за двустранни отношения на програмно ниво – мярка б). РЗИ – Смолян е бенефициент по проекта, а партньори са неправителствената организация „Културата премахва границите” от Кралство Норвегия. Основната цел на проекта е подобряване управлението на медицинското осигуряване в областта, при различни кризисни ситуации. До края на м. октомври ще се проведат серия от срещи в Смолян и Осло с ръководители на ключови структури за медицинско осигуряване  при кризи. След обмяна на добри практики, ще бъдат планирани действия за бъдещи инициативи в областта на общественото здраве между градовете Смолян и Осло. Общата стойност на проекта е 29 300 евро. Безвъзмездната финансова помощ е от Финансовия механизъм на Европейското икономическо пространство и Норвежкия финансов механизъм 2009г.- 2014 г. Крайният срок за приключване на проекта е 31 октомври 2017 г.", "date": "2017.10.16", "title": "Смолян: РЗИ ще работи по проект за подобряване на медицинското осигуряване при бедствия"}
{"url": "http://www.focus-news.net/news/2017/10/16/2447251/ria-novosti-slovenskiyat-vanshen-ministar-se-izkaza-sreshtu-globite-na-es-pri-otkaz-stranite-da-priemat-bezhantsi.html", "text": "Словенският външен министър Карл Ерявец заяви пред  РИА Новости, че страната му подкрепя принципите на солидарност в ЕС, но е против глобите за отказа за прием на бежанци.\r\nПо-рано Европейската комисия предложи страните-членки на ЕС, отказващи да приемат бежанци по квоти, да изплащат по  250 хил. евро за всеки мигрант на тази държава, която го приеме. \r\n„Словения се изказва за солидарност между страните членки на ЕС. Въпреки това тя е против т.нар. вноска за солидарност, която страните трябва да изплащат, ако искат временно да излязат от механизма за разпределение на бежанци“, заяви словенският външен министър.  Виктор Турмаков", "date": "2017.10.16", "title": "РИА Новости: Словенският външен министър се изказа срещу глобите на ЕС при отказ страните да приемат бежанци"}
{"url": "http://www.focus-news.net/news/2017/10/16/2447252/afp-nachalnikat-na-politsiyata-v-kataluniya-e-bil-pusnat-sled-izslushvane-v-sada.html", "text": "Началникът на полицията в Каталуния Жозеп Луис Траперо е бил пуснат след като е бил изслушан пред съда в Мадрид, след като бе обвинен в подстрекаване към размирици, предаде  AFP.\r\nИспанската държавна прокуратура поиска той да остане под стража заради обвиненията, че не е успял да предотврати забранения референдум за независимостта на Каталуния, проведен на 1 октомври.  Виктор Турмаков", "date": "2017.10.16", "title": "AFP: Началникът на полицията в Каталуния е бил пуснат след изслушване в съда"}
{"url": "http://www.focus-news.net/news/2017/10/16/2447253/stolichni-politsai-izdirvat-vodach-predizvikal-katastrofa-v-kv-hristo-botev.html", "text": "Столични полицаи издирват водач, предизвикал катастрофа в кв. „Христо Ботев“, съобщиха от пресцентъра на МВР. Днес, около 17.30 часа, в полицията постъпил сигнал за инцидент, предизвикан от лек автомобил в района на кв. „Христо Ботев“ в София. На място незабавно се отзовал полицейски патрул, намиращ се в близост. Според първоначалните данни, водач на „БМВ“ неправилно изпреварвал в насрещното платно колона от автомобили, когато ударил движеща се там кола, в която пътувало семейство с две деца на 6 и 2 години. Те са прегледани от екип на Спешна помощ, за щастие, нямат сериозни наранявания. \r\nВеднага след произшествието, мъжът зад волана изоставил колата и избягал пеша от мястото на инцидента. Столични полицаи предприемат действия за издирването и задържането му.", "date": "2017.10.16", "title": "Столични полицаи издирват водач, предизвикал катастрофа в кв. „Христо Ботев“"}
{"url": "http://www.focus-news.net/news/2017/10/16/2447254/reuters-armiyata-na-sasht-prizova-irakchanite-i-kyurdite-da-izbyagvat-eskalatsiya-na-nasilieto.html", "text": "Армията на САЩ съобщи, че командирите ѝ в Ирак призовават иракските и кюрдските сили да избягват ескалация на насилието и същевременно отхвърли новините за бойни действия, след като иракските правителствени сили реагираха на референдума за независимост на кюрдската автономия, превземайки държания от нея град Киркук, предаде  Reuters.\r\nПрессекретарят на Пентагона Робърт Манинг отказа да спекулира дали САЩ може да намалят военната си подкрепа за иракските сили в случай на мащабен конфликт, посочвайки: „Бих ви казал, че наблюдаваме всички възможности“.\r\n„Ние окуражаваме воденето на диалог“, добави той.  Виктор Турмаков", "date": "2017.10.16", "title": "Reuters: Армията на САЩ призова иракчаните и кюрдите да избягват ескалация на насилието"}
{"url": "http://www.focus-news.net/news/2017/10/16/2447255/kyustendil-11-medala-sa-spechelili-sastezatelite-ot-karete-kluba-ot-turnira-natsionalna-kupa-balgariya.html", "text": "11 медала са спечелили състезателите от карете клуба в Кюстендил. Това каза пред Радио „Фокус” – Кюстендил Борислав Иванов, ръководител на карате клуб „Дарис”. По думите му 16 състезатели от клуба са участвали в Национална купа „България”, провела се в Габрово. Кюстендилските състезатели са спечелили 11 медала - 4 златни, 2 сребърни и 5 бронзови. В турнира са участвали 348 състезатели от 27 клуба в страната. „Това е едно добро представяне на състезателите, постигнаха отлични успехи”, каза Борислав Иванов.\r\nВенцеслав ИЛЧЕВ", "date": "2017.10.16", "title": "Кюстендил: 11 медала са спечелили състезателите от карете клуба от турнира Национална купа „България”"}
{"url": "http://www.focus-news.net/news/2017/10/16/2447256/smolyan-v-istoricheskiya-muzey-shte-se-provede-diskusionen-panel-muzeyniyat-plakat.html", "text": "В историческия музей в Смолян на 19 октомври ще се проведе дискусионен панел „Музейният плакат“ и церемония по награждаване на плакатите от конкурса „Национален преглед на музейния плакат – Смолян 2017“,  съобщиха от пресцентъра на РИМ „Стою Шишков“ – Смолян. Националният преглед на музейния плакат е единствен по рода си конкурс за съвременни рекламни плакати на музеи, на постоянните им експозиции и временни изложби, в който могат да участват всички регистрирани в Министерство на културата музейни институции.\r\nНачалото на инициативата е поставено през 2015 г. в Смолян, когато се провежда за първи път, в рамките на Националната програма на Европейски дни на наследството. През октомври 2016 г. е подписан Статут на Националния преглед на музейния плакат, според който главните организатори са Министерство на културата, Община Смолян и Регионален исторически музей „Стою Шишков“ – Смолян. Прегледът се провежда на две години. Всеки музей или галерия може да участва в Прегледа с един плакат, създаден в последните три години. Заключителните събития – изложба на отличени плакати и церемония по награждаването, се провеждат в Смолян, в залите на РИМ „Стою Шишков“. За съдействие могат да бъдат привличани и други структури. През 2017 г. съорганизатори на събитието са Сдружение „Български музеи“ и Национална художествена академия.\r\nВ Националния преглед на музейния плакат – Смолян 2017 участват 33 музея и художествени галерии: 6 национални, 15 регионални, 8 общински музея и 4 галерии.\r\nНай-добрите плакати в Националния преглед на музейния плакат са селектирани и три от тях са определени за награждаване от професионално жури в състав: председател: проф. Георги Янков, катедра „Плакат и визуална комуникация“ на Национална художествена академия. Заседанието на назначеното по заповед на кмета на Община Смолян жури е проведено на 2.10.2017 г. в Ректората на Национална художествена академия – София.\r\nСъгласно статута на Националния преглед на музейния плакат – Смолян 2017 журито селектира десет плаката:\r\n– Художествена галерия – Смолян, плакат за постоянната експозиция. Дизайнер: Георги Стойков;\r\n– Регионален исторически музей  – София, плакат за изложба към образователна програма „Зимна приказка в музея“. Дизайнер: Ерина Кръстева;\r\n– Художествена галерия – Русе, плакат за изложба „Червено“. Дизайнер: Гуе Шмидт;\r\n– Регионален исторически музей – Видин, плакат за изложба „Линия и цвят“ – живопис на Красимир Кръстев. Дизайнер: Красимир Кръстев;\r\n– Регионален исторически музей – Бургас, плакат за изложба „Българските бежанци в нашата памет“. Дизайнер: Цветана Илева;\r\n– Национален военноисторически музей – София, плакат за изложба „1916: Победи и изпитания“. Дизайнер: Марина Гачева;\r\n– Регионален исторически музей  – Плевен, плакат за изложба „9-та пехотна Плевенска дивизия в Първата световна война“. Дизайнер: Марио Милев;\r\n– Регионален исторически музей  – Перник, плакат за изложба „Из историята на нормативния български правопис“. Дизайнер: Гергана Николова-Арабаджиева;\r\n– Исторически музей – Исперих, плакат за изложба „Гетската столица Хелис – 30 години проучвания“. Дизайнер: Георги Деков;\r\n– Национален исторически музей – София, плакат за изложба „Скрито – покрито. Бельото на българката в началото на ХХ в.“. Дизайнер: д-р Ралица Кацова.\r\nОт десетте най-добри плаката, участващи в Националния преглед на музейния плакат – Смолян 2017, журито определи за награждаване:\r\nПърво място – Исторически музей – Исперих. Награда от Министерство на културата.  Второ място – Художествена галерия  – Русе. Награда от Министерство на културата. Трето място – Регионален исторически музей – Плевен. Награда от Община Смолян.\r\nНа 19 октомври от 14.30 часа, в залите на РИМ „Стою Шишков“ се организира Дискусионен панел „Музейният плакат“, съфинансиран от Сдружение „Български музеи“. От 17.00 часа в залите на музея ще бъде открита изложбата на наградените и селектирани плакати и ще се проведе церемонията по награждаване на плакатите от конкурса „Национален преглед на музейния плакат – Смолян 2017“.\r\nНаградените три музея и галерии получават плакети. Всички участници в Прегледа получават сертификати от кмета на Община Смолян.", "date": "2017.10.16", "title": "Смолян: В историческия музей ще се проведе дискусионен панел „Музейният плакат“"}
{"url": "http://www.focus-news.net/news/2017/10/16/2447257/sport-septemvri-pobedi-vitosha-s-10-v-mach-ot-parva-liga.html", "text": "Септември победи като домакин Витоша с 1:0 в мач от 12-ти кръг на Първа лига.\r\nЕдинственото попадение на стадион „Васил Левски“ в София отбеляза Мартин Тошев в 63-та минута. След този мач Септември заема 12-то място в класирането с 10 точки, докато Витоша са на последно, 14-то място с две точки. На първо място е Лудогорец с 30 точки, на второ е ЦСКА с 27, а на трето Левски с 24. Виктор Турмаков", "date": "2017.10.16", "title": "Спорт: Септември победи Витоша с 1:0 в мач от Първа лига"}
{"url": "http://www.focus-news.net/news/2017/10/16/2447258/ria-novosti-antonio-guteresh-prizova-vlastite-na-irak-i-kyurdistan-da-razreshat-situatsiyata-v-kirkuk.html", "text": "Генералният секретар на ООН Антонио Гутереш призова властите на Ирак и кюрдската автономия заедно да разрешат кризата в провинция Киркук, предаде РИА Новости.\r\n„Гутереш призовава федералното правителство и регионалното правителство на Кюрдистан да предприемат координирани мерки по предотвратяването на по-нататъшни сблъсъци, ескалации или нарушения на закона и реда. Генералният секретар призовава страните съвместно да разрешат ситуацията и да разрешат всички спорни въпроси чрез диалог в съответствие с конституцията на Ирак“, заяви прессекретарят на ООН Стефан Дюжарик. \r\nПрез нощта на понеделник министър-председателят на Ирак Хайдер ал Абади даде заповед да започне операция по възстановяването на сигурността в спорната с Кюрдистан провинция Киркук. Към нея се придвижиха иракските въоръжени сили.  Виктор Турмаков", "date": "2017.10.16", "title": "РИА Новости: Антонио Гутереш призова властите на Ирак и Кюрдистан да разрешат ситуацията в Киркук"}
{"url": "http://www.focus-news.net/news/2017/10/16/2447259/ministar-krasimir-valchev-doverieto-e-v-osnovata-na-savremennoto-obrazovanie-obzor.html", "text": "Доверието е в основата на съвременното образование – доверието между родител и учител, между семейство и училище. Това каза на конференцията „Партньорство училище – родители. Добри практики и решения” министърът на образованието и науката Красимир Вълчев. На срещата присъстваха представители на ведомството, синдиката, директори и учители от цялата страна, неправителствени организации, Държавната агенция за закрила на детето и медии. Министър Вълчев подчерта, че общата мисия на МОН, учителите и родителите е децата да станат добри хора, а по този начин и обществото по-добро. За да бъде изпълнена тази мисия е необходимо доверие и съвместна работа. „Всеобщото универсално образование е може би най-важният фактор за развитието на човечеството през последните 150 години. Това образование е станало възможно заради решението на родителите да поверят грижите за децата си на хора, които не познават – учителите. Това решение е може би един от най-големите скокове в човешкото развитие. В основата на това решение е доверието между родител и учител”, подчерта Вълчев. По думите му камерите за видеонаблюдение няма да решат проблема с агресията в училище и детската градина и липсата на доверие, а дори ще задълбочат тези проблеми. „Посланието ми към учителите е да не пестят усилия да взаимодействат с родителите, да им обясняват и да ги информират - както правят, да ги убеждават в професионалната си работа, да се вслушат в упреците им, да ги привлекат като съюзници по задачите на училището”, призова министър Вълчев. По думите му родителите не винаги знаят колко усилия полагат учителите и колко търпение проявяват ежедневно. Министърът поясни, че родители и учители заедно трябва да се справят с агресията в училището. \r\nПред журналисти Вълчев каза, че взаимодействието трябва да бъде осъзната политика от страна на училището, детската градина и семейството. „Няма глобален механизъм за по-добро взаимодействие – има множество неща, които да направят заедно в тази посока: съвместно обсъждане на важните теми, политика на отворени врати, подписване на споразумения между родители и училището, на кафе с директора или учителя”, каза още Красимир Въчев.\r\nТой коментира и въпроса с училищните психолози и педагогическите съветници. По думите му догодина ще бъдат осигурени между 7 и 8 млн. лева за тези специалисти, като допълнително ще бъдат назначени 500 такива кадри. „В момента около 110 психолози и педагогически съветници са назначени в училища – предимно в такива с над 500 деца. Нашето намерение е постепенно да ги разширяваме и да предоставяме допълнителни средства на училищата, като за следващата година сме предвидили такива”, обясни Вълчев. В момента училища назначават такива специалисти, но за сметка на делегирания им бюджет. \r\nИнна ПЕЙЧЕВА", "date": "2017.10.16", "title": "Министър Красимир Вълчев: Доверието е в основата на съвременното образование (ОБЗОР)"}
{"url": "http://www.focus-news.net/news/2017/10/16/2447275/donald-tramp-kuba-ima-zadalzhenie-da-predotvratyava-atakite-sreshtu-amerikanski-diplomati.html", "text": "Президентът на САЩ Доналд Тръмп заяви, че Куба има отговорност да предотвратява по-нататъшни атаки срещу дипломатите от САЩ в тяхната мисия в Хавана, предаде  AFP.\r\nНа въпрос дали е съгласен, че кубинското правителство може да прекрати мистериозните атаки, Тръмп заяви, че вярва, че „Куба е отговорна“. \r\n„Вярвам, че това е необикновена атаки, но вярвам, че Куба е отговорна“, добави той, говорейки пред репортери.  Виктор Турмаков", "date": "2017.10.16", "title": "Доналд Тръмп: Куба има задължение да предотвратява атаките срещу американски дипломати"}
{"url": "http://www.focus-news.net/news/2017/10/16/2447276/galina-vakiritsova-kmet-na-s-rabrovo-obshtina-boynitsa-s-900-kub-metra-darva-za-ogrev-ot-obshtinskata-gora-e-podsigureno-otoplenieto-na-mestnite-hora.html", "text": "С 900 куб. метра дърва за огрев от общинската гора е подсигурено отоплението на хората в село Раброво, община Бойница, каза за Радио „Фокус“ – Видин Галина Вакарицова, кмет на населеното място. Тя посочи, че всяко домакинство е заявило и получило още през лятото дърва за огрев от общинската гора на цена от 45 лв./куб.м. „Цената е поносима в сравнение с тази на пазара, където кубик дърва за огрев е от 75 лв./куб.м до 85 лв./куб.м. С решение на общинските съветници всяко домакинство има право да получи 8 куб. метра дърва за огрев“, обясни Галина Вакарицова. Тя допълни, че за училището са осигурени 40 куб. метра дърва за огрев, а за кметството и пенсионерския клуб – по 10 куб. метра дърва за зимата. В село Раброво живеят 320 души. „В селото преобладава възрастното население. Над 100 души са хората надхвърлили 80-годишна възраст, като голяма част от тях са самотни. Снабдихме тези домакинства с дърва още през лятото, за да имат време до есента да организират чрез децата и внуците си тяхното прибиране. Не сме получавали сигнали за това, че възрастни и самотни хора не могат да се справят с прибирането на дърва“, каза кметът на селото. Тя допълни, че 50 души от селото получават безплатен топъл обяд, а други 30 са записани към „Социален патронаж“, които им осигуряват всеки ден доставка на хляб и топла храна.\r\nАнна ЛОЗАНОВА", "date": "2017.10.16", "title": "Галина Вакирицова, кмет на с. Раброво, община Бойница: С 900 куб. метра дърва за огрев от общинската гора е подсигурено отоплението на местните хора"}
{"url": "http://www.focus-news.net/news/2017/10/16/2447277/irena-anastasova-bsp-sigurnostta-na-balgarskite-uchilishta-ne-e-na-neobhodimoto-nivo.html", "text": "Сигурността на българските училища не е на необходимото ниво, каза в интервю за Радио „Фокус“ народният представител от ПГ на \"БСП за България\" Ирена Анастасова. Липсващи огради и ограничени бюджети за назначаване на постоянна охрана са само част от проблемите, които тя очерта. \r\n\"На първо място трябва да се направят съответните огради такива, каквито трябва да бъдат и на второ място, според мен, входът в училище – така, както е в цивилизования свят, трябва да бъде входът на двора, а не входът на сградата. Аз знам, че много училища, включително и това, на което доскоро бях директор, поставят от новите чип системи за вход с чекиране, но все пак това са училищата, които имат достатъчно финансови средства, за да си го позволят. Това не е масовият случай”, посочи Анастасова. Според нея друг актуален проблем е липсата на постоянно медицинско лице в училищата. Тя поясни, че ниските заплати в учебните заведения отблъскват младите специалисти.", "date": "2017.10.16", "title": "Ирена Анастасова, БСП: Сигурността на българските училища не е на необходимото ниво"}
{"url": "http://www.focus-news.net/news/2017/10/16/2447278/kmetat-na-zlatograd-miroslav-yanchev-radio-fokus-shte-bade-polezno-za-mestnoto-naselenie-i-shte-spomogne-za-po-dobrata-mu-informiranost.html", "text": "Новинарските емисии и публицистични предавания на Радио „Фокус“ ще бъдат полезни за местното население и ще спомогнат за по-добрата му информираност. Това заяви в интервю за Радио „Фокус“ кметът на Златоград Мирослав Янчев. \r\nПрограмата на Радио „Фокус\" вече се излъчва и в Златоград на честота 105.5, след като 4 години жителите на общината очакваха това да се случи. \"Аз съм изключително доволен, че на територията на община Златоград и в региона вече имаме информираност и от Радио „Фокус“. До сега само едно радио работеше на територията на Родопите около Златоград\", отбеляза кметът Янчев. \"Важно е, чрез Радио \"Фокус\" да имаме тази информираност, хората да си задават въпросите, а местната власт да отговаря. Това е много важно в днешно време\", допълни той.", "date": "2017.10.16", "title": "Кметът на Златоград Мирослав Янчев: Радио „Фокус“ ще бъде полезно за местното население и ще спомогне за по-добрата му информираност"}
{"url": "http://www.focus-news.net/news/2017/10/16/2447279/plovdiv-nosii-na-poveche-ot-120-godini-sa-pokazani-v-muzeyna-sbirka-v-selo-popovitsa-obshtina-sadovo.html", "text": "Носии на повече от 120 години са показани в музейна сбирка в село Поповица, община Садово. Това съобщи за Радио „Фокус” – Пловдив Маринела Ставрева, секретар на читалището в селото. Носиите са подредени в новооткритата етнографска музейна сбирка, в която се представя традиционният бит, култура и поминък на предците на жителите на село Поповица. Идеята за етнографска сбирката е на председателя на читалището Георги Ташев, дългогодишен учител по история и география. „Експонатите са събирани с години, но процесът не спира и днес”, каза Ставрева. Хората от Поповица са убедени и вярват, че в музейната сбирка експонатите ще бъдат запазени и съхранени по-добре и ще могат да бъдат видени от бъдещите поколения.\r\nВ двете помещения на читалищната сграда са събрани ръчно изработени костюми – ризи, саи, престилки, потури, елеци, пояси, месали и други изделия за бита. Събрани и старателно подредени са и оръдията на труда, благодарение на които местните са си изкарвали прехраната. На стените са окачени снимки от миналото и съвремието с основната цел да се запази тази тънка нишка между поколенията.\r\nОсновната идея на организаторите е чрез богатството на тази музейна сбирка да се покаже неизчерпаемият извор на родолюбие и почит на бъдещите поколения към миналото.\r\nЦветана ТОНЧЕВА", "date": "2017.10.16", "title": "Пловдив: Носии на повече от 120 години са показани в музейна сбирка в село Поповица, община Садово"}
{"url": "http://www.focus-news.net/news/2017/10/16/2447280/miroslav-yanchev-kmet-na-zlatograd-edin-ot-osnovnite-ni-prioriteti-e-kaptiraneto-na-mineralnata-voda-i-prevrashtaneto-na-grada-v-balneolozhki-tsentar.html", "text": "Един от основните приоритети пред Златоград е каптирането на минералната вода и превръщането на града в балнеоложки център. Това заяви в интервю за Радио „Фокус“ кметът на Златоград Мирослав Янчев. Наред с основната цел, стояща на пътя към развиването на културния туризъм в града, Янчев очерта и някои важни за решаване проблеми. По инфраструктурата сме достигнали добри резултати, но не е достатъчно, защото хората имат нужда от по-добра инфраструктура, имат нужда и от по-добри условия за живеене. В това се включва комуникацията на домовете им с центъра, защото навремето, когато се е разширявал градът – по времето на развитието на рудодобива, много от къщите са строени, без да е осигурена инфраструктура и канализационната мрежа“, каза още Янчев. Той допълни, че развитието на община Златоград зависи от колаборацията между местната власт и бизнеса.", "date": "2017.10.16", "title": "Мирослав Янчев, кмет на Златоград: Един от основните ни приоритети е каптирането на минералната вода и превръщането на града в балнеоложки център"}
{"url": "http://www.focus-news.net/news/2017/10/16/2447281/stara-zagora-fotografska-izlozhba-kuba-na-dots-d-r-rosen-kolarov-shte-bade-otkrita-v-muzeya-na-fotografiyata-v-kazanlak.html", "text": "Фотографска изложба „Куба“ на доц. д-р Росен Коларов ще бъде открита на 17 октомври, вторник, от 17.30 часа в Музея на фотографията в Казанлък, каза за Радио „Фокус“ директорът на музея Стефан Папукчиев. Той поясни, че изложбата ще гостува на музея до 29 октомври. \r\nД-р Росен Коларов е роден в София. Завършил е стоматология и е лицево-челюстен хирург. В момента е Началник отдел в Изпълнителна агенция „Медицински одит“. От 2001 до 2015 г. е бил Управител на „Специализирана болница за активно лечение по лицево-челюстна хирургия“, София. Избран е за доцент по „Хирургична стоматология“ през 2007 г. и за доцент по „Лицево-челюстна хирургия“ през 2014 г. В момента преподава в Медицински университет - Варна и в Национална спортна академия „Васил Левски“, София. Автор и съавтор е на над 100 научни труда. Председател е на Управителния съвет на SOS Детски селища в България.\r\nФотографският му опит е повече от 35 години. Има участие в над 70 национални и международни фотографски изложби и е носител на над 30 награди, между които в Япония, САЩ, Македония, Сърбия и в други страни. Автор е на над 10 самостоятелни изложби, представяни в София и други градове на страната. Негови изложби са показвани във Франция, Полша и Австрия. Негови снимки са притежание на музея за пресфотография в Осло и музея за изобразителни изкуства „А. С. Пушкин“ в Москва.\r\nСлавяна ГАЙДАРОВА", "date": "2017.10.16", "title": "Стара Загора: Фотографска изложба „Куба“ на доц. д-р Росен Коларов ще бъде открита в Музея на фотографията в Казанлък"}
{"url": "http://www.focus-news.net/news/2017/10/16/2447282/kyustendil-sportniyat-klub-za-hora-sas-zritelni-uvrezhdaniya-e-spechelil-shampionska-titla-ot-sastezanie-po-shahmat.html", "text": "Спортният клуб за хора със зрителни увреждания от Кюстендил е спечелил шампионска титла от състезание по шахмат. Това каза пред Радио „Фокус” – Кюстендил Кънка Витова, председател на клуб „Пауталия спорт”. По думите й състезанието е проведено в село Рударци, а организацията е била на спортния клуб „Кракра” – Перник. „Нашият състезател Борислав Лазаров, спечели шампионската титла в индивидуалната надпревара. Нашият отбор взе купата и за най-много отборни точки”, каза Кънка Витова. По думите й това е поредното състезание, на което спортистите със зрителни увреждания от Кюстендил са отличени за добри постижения.\r\nВенцеслав ИЛЧЕВ", "date": "2017.10.16", "title": "Кюстендил: Спортният клуб за хора със зрителни увреждания е спечелил шампионска титла от състезание по шахмат"}
{"url": "http://www.focus-news.net/news/2017/10/16/2447283/voa-evropeyskiyat-sayuz-shte-nalozhi-novi-sanktsii-sreshtu-severna-koreya.html", "text": "Европейският съюз гласува в понеделник въвеждането на нови икономически санкции срещу Северна Корея, съобщава Voice of America. Външните министри на страните членки са взели решение да прекратят всички инвестиции на съюза в страната и спрат износа на нефт и нефтени продукти от Европейския съюз към Пхенян. Действията са предприети като контрамерки, целящи да принудят Северна Корея да спре развитието на ядрената си програма. Замразени са и авоарите на още трима високопоставени лица на правителството на Пхенян. \r\nСпоред ЕС, ядрената програма на Северна Корея е „заплаха за международният мир и стабилност“.  Цанко Цолов", "date": "2017.10.16", "title": "VOA: Европейският съюз ще наложи нови санкции срещу Северна Корея"}
{"url": "http://www.focus-news.net/news/2017/10/16/2447284/donald-tramp-nyama-da-vzemem-strana-v-konflikta-mezhdu-bagdad-i-peshmergite.html", "text": "Американският президент Доналд Тръмп заяви в понеделник, че САЩ няма да вземат страна в конфликта между иракските правителствени сили и кюрдските пешмерги, разиграващ се около Киркук. Това предаде агенция Reuters. Държавният глава изрази своето разочарование относно нарасналото напрежение между иракските кюрди и правителството в Багдад, започнало още след проведения референдум за независимост на разполагащото с културна автономия малцинство. \r\n„Не ни харесва започналия сблъсък. Няма да вземем страна“, каза Тръмп пред репортери, като добави, че САЩ са имали дългогодишни добри отношения с кюрдите и Багдад.  Цанко Цолов", "date": "2017.10.16", "title": "Доналд Тръмп: Няма да вземем страна в конфликта между Багдад и пешмергите"}
{"url": "http://www.focus-news.net/news/2017/10/16/2447285/seenews-cheshkata-republika-shte-izvarshi-dostavka-na-novi-tramvai-za-balgariya.html", "text": "Нови 13 трамваи ще бъдат доставени за софийския градски транспорт от чешката фирма „Шкода“, пише SeeNews. Това е съобщено официално от българска страна, като договорът е подписан в понеделник. Поръчката е на стойност 46.3 млн. лева. Другият възможен избор е бил оферта от полска фирма, но властите са оценили по-високо техническите качества на чешките машини. Доставката трябва да бъде извършена до 15 месеца, като е налична гаранция за 61 месеца. Част от договорката е и обучението на български шофьори, които ще управляват новите трамваи.  Цанко Цолов", "date": "2017.10.16", "title": "SeeNews: Чешката република ще извърши доставка на нови трамваи за България"}
{"url": "http://www.focus-news.net/news/2017/10/16/2447286/dha-osem-zaginali-i-nay-malko-85-raneni-turkomani-pri-srazheniya-s-kyurdite-v-irak.html", "text": "В неделя към 21.00 часа въоръжените формирования на туркоманите „Хашиди Шаби” извършиха въоръжено нападение срещу сградите на Демократичната партия на Кюрдистан (с лидер Масуд Барзани) и Патриотичния съюз на Иракски Кюрдистан (на покойния бивш иракски президент Джалал Талабани) в центъра на околийския град Тузхурмату край Киркук, предаде информационната агенция Догу хабер ажансъ (ДХА). В продължилата близо шест часа престрелка частите на кюрдската Пешмерга атакува с ракети и минометен огън туркоманските квартали в околията.\r\nПри тези нападания на кюрдите са загинали осем и ранени най-малко 85 туркомани. След тях последва ответно въоръжено туркоманско нападение на кюрдските квартали. В резултата на него близо 60 хиляди кюрди са напуснали околията, а туркоманите подпалват техните къщи и работни места. \r\nОт своя страна централното правителство в Багдад изпраща военни подкрепления на туркоманите, посочва още ДХА. Георги Димов", "date": "2017.10.16", "title": "ДХА: Осем загинали и най-малко 85 ранени туркомани при сражения с кюрдите в Ирак"}
{"url": "http://www.focus-news.net/news/2017/10/16/2447287/balkan-insight-moldovski-narodnite-predstaviteli-s-predlozhenie-za-smyana-na-ofitsialniya-ezik-v-stranata.html", "text": "Народни представители от молдовския парламент са започнали кампания, целяща да превърне румънския в официален език на мястото на молдовския, предава Balkan Insight. За тази цел трябва да бъде променен член 13 на Конституцията. Процедурата включва одобрение на закона от Върховния съд, а след това приемането му от парламента с 2/3 мнозинство. Президентът на страната Игор Додон заяви, че дори Народното събрание да одобри закона, самият той смята да му наложи вето. „Нашият език е молдовски. Така е било, е, и ще продължи да бъде“, каза Додон.  Цанко Цолов", "date": "2017.10.16", "title": "Balkan Insight: Молдовски народните представители с предложение за смяна на официалния език в страната"}
{"url": "http://www.focus-news.net/news/2017/10/16/2447288/daily-mail-po-nepotvardena-informatsie-e-vazmozhno-otlaganeto-na-macha-mezhdu-kubrat-pulev-i-antani-dzhoshua.html", "text": "Мачът между българския боксьор Кубрат Пулев и Антъни Джошуа може да бъде отложен, пише Daily Mail. Причината е претърпяна от Пулев контузия, разкрива още британското издание. Британецът е заложил всички свои титли в насрочения за 28 октомври мач, но не ясно дали мачът ще се състои навреме, тъй като Пулев е разтегнал мускул по време на тренировка в Германия миналата седмица. Таблоидът пише, че информацията за сега се държи в тайна, като тя не е потвърдена от никоя от двете страни.   Цанко Цолов", "date": "2017.10.16", "title": "Daily Mail: По непотвърдена информацие е възможно отлагането на мача между Кубрат Пулев и Антъни Джошуа"}
{"url": "http://www.focus-news.net/news/2017/10/16/2447289/el-pais-dvama-ot-liderite-na-katalunskoto-dvizhenie-za-nezavisimost-sa-arestuvani.html", "text": "Лидерите на две от главните организации, борещи се за независимост на Каталуния са арестувани в понеделник, пише испанското издание El Pais. Двамата са обвинени в опит за сепаратизъм, като испански прокурори смятат, че те са главните организатори на част от безредиците в автономната област, станали в края на септември. Заповед за задържане е издадена и за един от началниците на местните полицейски сили, който обаче бе освободен малко след ареста. \r\nСпоред обвинението, лидерите на групите „Национално Каталунско събрание“ и „Омниум“ са използвали социалните мрежи, за да организират хора в митинги, противоречащи на юридическите постановления, издадени от Мадрид. \r\nПо-рано в понеделник каталунският лидер Карлес Пучдемон не даде ясен отговор дали областта смята да обяви независимост или не, призовавайки отново за диалог с правителството.  Цанко Цолов", "date": "2017.10.16", "title": "El Pais: Двама от лидерите на каталунското движение за независимост са арестувани"}
