{"url": "http://www.focus-news.net/news/2018/01/23/2480691/sport-manchestar-siti-se-klasira-na-finala-za-kupata-na-ligata.html", "text": "Манчестър Сити победи Бристол като гост с 3:2 в полуфинален мач-реванш в турнира за Купата на Лигата. Резултатът на стадион „Аштън Гейт“ бе открит в 43-та минута от Лерой Зане, последван от гол на Серхио Агуеро в 49-та. Домакините успяха да изравнят с попадения на Марлън Пак в 64-та минута и на Ейдън Флинт в прибавеното време след второ полувреме.  Крайният резултат бе оформен от Кевин Де Бройне. \r\nПървата среща, провела се на стадион „Етихад“ завърши също с победа за Манчестър Сити с резултат 2:1. \r\nВторият финалист ще се определи на реванша между Арсенал и Челси, който ще се изиграе в сряда. В първия мач двата отбора завършиха наравно 0:0. Виктор Турмаков", "date": "2018.01.23", "title": "Спорт: Манчестър Сити се класира на финала за Купата на Лигата"}
{"url": "http://www.focus-news.net/news/2018/01/23/2480658/plovdiv-zatrudneno-e-dvizhenieto-po-bul-kuklensko-shose-zaradi-katastrofa.html", "text": "Затруднено е движението по бул. \"Кукленско шосе\" в Пловдив заради катастрофа. Това съобщи за Радио \"Фокус\"- Пловдив говорителят на ОДМВР - Пловдив. Сблъскали са се два автомобила, водачите са откарани в болница за преглед. Катастрофата е отработена по административен ред, но движението е затруднено поради засиления трафик.\r\nЦветана ТОНЧЕВА", "date": "2018.01.23", "title": "Пловдив: Затруднено е движението по бул. \"Кукленско шосе\" заради катастрофа"}
{"url": "http://www.focus-news.net/news/2018/01/23/2480659/faktormakedoniya-balgarinat-za-koyto-se-tvardi-che-e-verbuval-lyubcho-georgievski-be-osaden-na-15-godini-zatvor.html", "text": "На 15 години затвор и конфискация на част от неговото имущество бе осъден бившият шеф на българското разузнаване генерал Кирчо Киров, съобщава македонската медия Фактор, като припомня, че Киров вече е познат на македонската общественост. През 2015 г. той заяви, че водената от него служба е успяла да вербува голям брой от видните членове на ВМРО-ДМПНЕ, включително и първият председател на партията Любчо Георгиевски. \r\nКиров бе осъден заради злоупотреба с пари на разузнаването, като срещу него има и втори процес - за издаване на държавна тайна, след като той е разкрил, че българското разузнаване е спасило от смъртна присъда български шоьфор в Иран. : Цанко Цолов", "date": "2018.01.23", "title": "„Фактор“(Македония): Българинът, за който се твърди че е „вербувал“ Любчо Георгиевски, бе осъден на 15 години затвор"}
{"url": "http://www.focus-news.net/news/2018/01/23/2480660/targovishte-s-vazstanovka-i-shestvie-shte-badat-otbelyazani-140-godini-ot-osvobozhdenieto-na-grada.html", "text": "Търговище ще чества 140 години от Освобождението на града. Това съобщиха от пресцентъра на Общината. Честването ще започне в 11.30 часа на 28 януари, с мащабна възстановка на събитията от Освобождението на Ески Джумая, която ще се проведе пред Свещаровата къща. Проявата е инициирана от местния Патриотичен клуб „Възраждане” и в нея ще вземат участие над 130 представители на патриотични клубове от Велики Преслав, Добрич, Шумен, Силистра, Панагюрище, Варна. На 29 януари, от 11.00 часа на пл. „Свобода“ ще се състои ритуал за издигане на знамената. В 11.15 часа ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в кв. „Варош“. В 11.45 часа ще бъде отслужена панихида в храм „Св. Успение на Пресвета Богородица“. Очаква се официални гости да бъдат вицеконсулът на Руската федерация в град Русе Алим Жаманов и председателят на Народното събрание Цвета Караянчева. Честванията ще приключат в 20.00 часа, когато небето над Търговище ще бъде осветено от празнична заря.", "date": "2018.01.23", "title": "Търговище: С възстановка и шествие ще бъдат отбелязани 140 години от Освобождението на града"}
{"url": "http://www.focus-news.net/news/2018/01/23/2480661/burgas-shte-se-provede-publichna-lektsiya-na-tema-evropeyskoto-vliyanie-v-burgas-v-nachaloto-na-hh-v.html", "text": "Последната публична лекция за месец януари от образователната програма на РИМ-Бургас „Опознай Бургас и Бургаския край“ ще представи европейското влияние в развитието на града в началото на 20 век. Автор на лекцията е главният уредник на Историческата експозиция Иванка Делева. Това съобщиха от музея.\r\nНа 6 февруари 1878 г. отрядът на полковник Лермонтов възвестява дълго чаканото освобождение на Бургас, което събужда града за нов живот. Любопитна страна от облика на града ни, на прага на новия век, е бързото възприемане на новите модни тенденции.\r\nСъс своя потенциал и очарование, Бургас спечелва сърцето не само на предприемчиви българи, но и на много чужденци-носители на нови порядки, прогресивни и необременени от предразсъдъци. Своя почерк в новата история на морския град оставят няколко забележителни европейци: неподражаемият Рикардо Тоскани – италианският проектант на най-красивите сгради в Бургас; д-р Нидер – вероятно австриец, първият нещатен лекар в Бургас, лекувал в продължение на 26 години, често без пари; Леандър Льоге – френски дипломат, консул в Бургас след Освобождението, изразител на стила fin de ciecle в обзавеждането на дома, мебелите, облеклото; Жозеф Бонал – интересна личност, съчетаваща обязаностите на консул и търговец, женен за бургазлийка, един от инициаторите за построяване на католическата църква в града.\r\nЛекцията „Европейското влияние в Бургас в началото на ХХ в.“ ще започне точно в 16:00 часа на 26 януари, петък, в Изложбената зала на Историческия музей в Бургас (ул. „Лермонтов“ 31 – вход от ул. „Георги Кирков“).", "date": "2018.01.23", "title": "Бургас: Ще се проведе публична лекция на тема „Европейското влияние в Бургас в началото на ХХ в.“"}
{"url": "http://www.focus-news.net/news/2018/01/23/2480662/prof-mihail-konstantinov-ako-gerb-nalozhi-silovo-ratifikatsiyata-na-istanbulskata-konventsiya-vsichki-sledvashti-izbori-za-partiyata-shte-badat-zagubeni.html", "text": "Ако ГЕРБ наложи силово ратификацията на Истанбулската конвенция, всички следващи избори за партията ще бъдат загубени. Това каза за вечерния блок на Радио \"Фокус\" политическият анализатор проф. Михаил Константинов. \"Само по себе си по заглавие Истанбулската конвенцията звучи добре, но когато прочетете какво пише вътре, става ужасяващо. Мисля, че премиерът е бил подведен. Трите вероизповедания - Българската православна църква, българското мюсюлманство и Българската католическа църква станаха като един и я отхвърлиха\", каза проф. Михаил Константинов. Той  допълни, че можем да дадем пример на Европа, ако не приемем Истанбулската конвенция, защото не само българското правителство е било подведено. Проф.  Константинов предлага да се проведе референдум по темата.", "date": "2018.01.23", "title": "Проф. Михаил Константинов: Ако ГЕРБ наложи силово ратификацията на Истанбулската конвенция, всички следващи избори за партията ще бъдат загубени"}
{"url": "http://www.focus-news.net/news/2018/01/23/2480663/sotsialnata-komisiya-na-ep-prie-predlozheniyata-na-sotsialistite-za-mnogogodishna-byudzhetna-ramka-na-es-sled-2020-g-v-polza-na-sotsialna-evropa.html", "text": "Комисията по заетост и социални въпроси на Европейския парламент прие предложените текстове от Групата на социалистите и демократите към доклада на Комисията по бюджети за Многогодишната финансова рамка на ЕС след 2020 г. Като цяло текстовете предвиждат изоставяне на сегашната бюджетна рамка на ограничения и заместването й с бюджетни ресурси, осигуряващи пълно финансиране на социалните приоритети, произтичащи от приетия през ноември 2017 г. Европейски стълб за социалните права, както и от самите Договори за ЕС. Това съобщиха от пресофиса на евродепутата Георги Пирински.\r\nПо-конкретно се иска увеличаване на средствата за борба с безработицата, с бедността и неравенствата в ЕС. Одобрено бе настояването за по-висок процент, а именно 30% от средствата на Европейския социален фонд бъдат заделени за финансиране на социалното включване на хората с увреждания и такива в икономически затруднено или в неравностойно положение. Подкрепа получи и искането на социалистите за запазване на самостоятелността на Европейския социален фонд, който да продължи да финансира мерките за икономическо и социално сближаване. \r\nСъщевременно обаче представителите на Европейската народна партия, както и други десни евродепутати, отхвърлиха едно приоритетно предложение на социалистите, а именно за създаването на Фонд за Детска гаранция, който осигурява на всяко дете на необходимите храна, жилище, образование и здравни грижи. Настояването на социалистите е продиктувано от крайно тревожната ситуация на увеличаваща се бедност сред децата, която в рамките на ЕС засяга близо 25 милиона деца - над 26% от децата на възраст до 17 години. \r\nДокладчик в сянка на Групата на социалистите и демократите в Комисията по заетост и социални въпроси е българският евродепутат Георги Пирински.", "date": "2018.01.23", "title": "Социалната комисия на ЕП прие предложенията на социалистите за Многогодишна бюджетна рамка на ЕС след 2020 г. в полза на Социална Европа"}
{"url": "http://www.focus-news.net/news/2018/01/23/2480664/sport-karoline-voznyatski-i-elize-mertens-se-klasiraha-za-polufinalite-na-otkritoto-parvenstvo-na-avstraliya.html", "text": "Каролине Возняцки се класира за полуфиналите на Откритото първенство на Австралия след като победи с 2:1 сета Карла Суарес Наваро. Датчанката се наложи с 6:0, 6:7 и 6:2. Поставената под номер две в световната ранглиста тенисистка ще играе за място на финала срещу германката Елизе Мертенс, която победи Елина Свитолина. В другите два четвъртфинали утре Каролина Плишкова излиза срещу Симона Халеп, а Мадисън Кийс ще играе срещу Анджелик Кербер.", "date": "2018.01.23", "title": "Спорт: Каролине Возняцки и Елизе Мертенс се класираха за полуфиналите на Откритото първенство на Австралия"}
{"url": "http://www.focus-news.net/news/2018/01/23/2480665/d-r-nigyar-dzhafer-dps-izostren-debat-s-malko-priznatsi-za-konstruktivnost-zasyagane-na-razlichni-sektorni-politiki-i-lichni-napadki-harakterizira-vota-na-nedoverie.html", "text": "Изострен дебат, с малко признаци за конструктивност, засягане на различни секторни политики и лични нападки, характеризира вота на недоверие, каза за Радио \"Фокус\" д-р Нигяр Джафер, депутат от Движението за права и свободи и заместник-председател на Народното събрание. „Сгрешена е формулата за управление. Според нас трябва да се работи за премахване на хранителната среда на корупцията, защото когато има мнозинства, формулирани просто за математическия сбор, остават на заден план приоритетите, ценностите, стъпките, които трябва да се предприемат. Свидетели сме повече от десет години на това, че ни управляват правителства, които за да съберат аритметично мнозинство, пренебрегват основните си програмни акценти в предизборните платформи. Защото, когато имаш противоречащи позиции, като сектори здравеопазване, образование, за развитието на важни сектори като сигурност и отбрана, екология, очаквано рано или късно тези дрязги започват да заемат връх. Ето защо ние заявяваме, че България трябва да изведе своите национални приоритети, които да намерят място в програма за ускорено развитие на България. Дали някой днес може да каже какъв е нашият национален приоритет? Най-добрият вариант е да даваме посоката, да задаваме цели и да направляваме важните за Европа проблеми“, каза  д-р Нигяр Джафер. Тя допълни, че в ДПС има разделение и не са единни за Истанбулската конвенция, но ще излязат с позиция по документа до дни.", "date": "2018.01.23", "title": "Д-р Нигяр Джафер, ДПС: Изострен дебат, с малко признаци за конструктивност, засягане на различни секторни политики и лични нападки, характеризира вота на недоверие"}
{"url": "http://www.focus-news.net/news/2018/01/23/2480666/tsirk-v-parlamenta-zaradi-vota-na-nedoverie-kam-pravitelstvoto-glasuvaneto-ostava-za-25-yanuari-obzor.html", "text": "Дебатът по първия вот на недоверие към кабинета „Борисов“ 3 продължи 5 часа. Вотът бе внесен от ПГ на „БСП за България“, а поводът за него бе невъзможността на правителството да се справи с борбата с корупцията. След представянето на мотивите по вота от страна на БСП министърът на правосъдието Цецка Цачева ги атакува и определи твърдението, че правителството не може и не иска да противодейства на корупцията, като дълбоко невярно. Разискванията по вота на недоверие се проведоха в отсъствието на министър-председателя Бойко Борисов, което бе и причина за недоволство от страна на опозицията. От БСП  определяха многократно премиера като страхливец и дори поискаха прекратяване на дебатите до неговото пристигане в Народното събрание, но председателят на парламента Цвета Караянчева отказа да го направи и съобщи, че го възпрепятстват  международни ангажименти. В своето изказване лидерът на БСП Корнелия Нинова посочи, че оглушителното отсъствие на Борисов е самопризнание за вина за корупцията. „Днес правителството на Бойко Борисов ще отрече, че е корумпирано и ще загуби. Не математически и не от БСП, а от вас, уважаеми български граждани, защото няма човек, който да не знае, че корупцията е завладява всичко. Разбира се, корупцията не е от вчера, не е от днес, но това правителство на Бойко Борисов я превърна в държавна политика, а говоренето срещу нея – в заплаха за националната сигурност“, заяви Нинова. В края на своето изказване Корнелия Нинова се обърна към всички българи и ги призова да не се предават. Тя обеща, че който краде от тях, ще лежи в затвора и че рано или късно България ще стане нормална държава. Председателят на ПГ на ГЕРБ Цветан Цветанов определи нивото на дебата по вота на недоверие като ниско и отчете, че когато БСП управлява, контрабандата е с най-високи нива. Той отправи критика към Корнелия Нинова, че е искала да отнеме възможността да имаме законодателство, което да бори корупцията. Колегата му Десислава Атанасова от ГЕРБ се изказа, че вотът на недоверие е загуба на парламентарно време и е израз на политическа безпомощност. От ГЕРБ също така обърнаха внимание, че генезисът на паралелната държава е от 1989 г., а ГЕРБ е на политическия терен от 2009 г. \r\nОт  ПГ на „Обединени патриоти“ заявиха, че ще гласуват „против“ вота на недоверие и че ще подкрепят правителството. Според тях мотивите по вота са слаби и България не е случила на опозиция в лицето на БСП и ДПС. Различно бе мнението на ДПС, които обявиха, че ще подкрепят вота на недоверие към правителството. Според тях обаче кабинетът няма да падне заради вота, но той е обречен заради самия си генезис. От ПГ на „Воля“ посочиха, че ще гласуват „против“ вота на недоверие и призоваха БСП и ДПС да ги последват.   \r\nДебат се заформи между говорителя на БСП Елена Йончева и депутата от ГЕРБ Делян Добрев. Йончева посочи, че превръщането на България в корумпирано владение на ГЕРБ и на Бойко Борисов и в територия без перспектива за българите, няма да мине и даде пример с Хасково. От своя страна Делян Добрев заяви, че месеци наред Елена Йончева \"хвърля кьорфишеци\" към него. Според него при БСП крадецът вика: \"Дръжте крадеца\". Тъй като Елена Йончева даде примери за корупция в санирането и оградата по границата, по време на дебатите се изказаха министърът на регионалното развитие Николай Нанков и вицепремиерът Валери Симеонов. Министър Николай Нанков коментира, че e тотална митологема твърдението за концентрацията на обществени поръчки и на фирми в даден областен град. Той каза, че звучи обидно да се твърди, че са корумпирани кметове, над 100 хил. работници, строители, проектанти, консултанти, надзорници по програмата. \"Дайте да докараме консултанти и кметове от чужбина и да се реши проблемът, който съществува във вашите глави“, обърна се министър Николай Нанков към БСП. Валери Симеонов от своя страна заяви, че критиките към оградата по границата не са в резултат на журналистически разследвания, а на пропаганда. Той определи вота на недоверие като жалък и инфантилен акт. Разискванията по вота на недоверие излязоха извън контрол след като вицепремиерът Валери Симеонов определи лидера на БСП Корелия Нинова като политическата Анита Мейзер и се обърна към ДПС с думите, че никой няма като техния опит в корупцията. Зам.-председателят на Народното събрание Валери Жаблянов коментира, че качествата на лидерите на БСП ще ги преценят избирателите, а партията на Валери Симеонов трудно би могла да се открие с микроскоп. От своя страна лидерът на БСП Корнелия Нинова подчерта, че срещу Елена Йончева няма образувано досъдебно производство по сигнал на Валери Симеонов, а срещу него прокуратурата е образувала две, заради оградата по границата с Турция. Йордан Цонев от ДПС определи Валери Симеонов като недоразумение и го упрекна, че говори с менторски тон на ДПС, която е партия със заслуги за мира и демокрацията в България.\r\nВ крайна сметка гласуването по вота на недоверие към правителството бе насрочено за 25 януари, четвъртък, когато то ще бъде първа точка от дневния ред депутатите. \r\nДеница КИТАНОВА", "date": "2018.01.23", "title": "Цирк в парламента заради вота на недоверие към правителството, гласуването остава за 25 януари (ОБЗОР)"}
{"url": "http://www.focus-news.net/news/2018/01/23/2480667/fox-news-bivshiyat-direktor-na-balgarskoto-razuznavane-be-osaden-zaradi-zloupotrebi.html", "text": "Военен съд осъди бившият директор на българското разузнаване на 15 години затвор заради злоупотреби, отбелязва американският телевизионен канал FOX news. Освен това неговото имущество ще бъде конфискувано. Телевизията съобщава още, че Европейският съюз неколкократно отправя призиви към България да се справи с корупцията по високите етажи на властта.: Цанко Цолов", "date": "2018.01.23", "title": "FOX news: Бившият директор на българското разузнаване бе осъден заради злоупотреби"}
{"url": "http://www.focus-news.net/news/2018/01/23/2480668/balgariya-komentari-v-svetovnite-medii-agentsiya-fokus-prisadata-na-general-kircho-kirov-obrashtenie-na-balgarskiya-poslanik-v-skopie-kam-makedonskoto-pravitelstvo.html", "text": "На 15 години затвор и конфискация на част от неговото имущество бе осъден бившият шеф на българското разузнаване генерал Кирчо Киров, съобщава македонската медия Фактор, като припомня, че Киров вече е познат на македонската общественост. През 2015 г. той заяви, че водената от него служба е успяла да вербува голям брой от видните членове на ВМРО-ДМПНЕ, включително и първият председател на партията Любчо Георгиевски. \r\nКиров бе осъден заради злоупотреба с пари на разузнаването, като срещу него има и втори процес - за издаване на държавна тайна, след като той е разкрил, че българското разузнаване е спасило от смъртна присъда български шоьфор в Иран. \r\n*** Българският посланик в Скопие Иван Великов Петков е направил обръщение пред редовната сесия на македонското правителство, в която е изложил пред министрите приоритети на българското председателство на Съвета на ЕС, пише македонското издание “Локално“.\r\nСпоред официално съобщение от пресцентъра на правителството в Скопие, Петков е изказал подкрепата си за усилията на Македония по пътя ѝ за членство в ЕС и НАТО. \r\n*** Във вторник бившият шеф на разузнаването на България генерал Кирчо Киров бе осъден на 15 г. затвор за присвояване на публични средства в размер на 5,1 млн. лева в периода 2007-2011 г., предава Reuters. Това e втората присъда срещу Киров – през 2015 г. той получи 10 г. затвор за друг случай на злоупотреба. Той обаче увери, че ще обжалва решението на магистратите, което според него е част от политически мотивирана кампания за убеждаване на чужденците, че България се справя с корупцията.\r\nЕвропейският съюз многократно е критикувал България, която е част от Общността от 2007 г., заради невъзможността да проведе реформи в неефективната съдебна система и да подведе под отговорност корумпирани висши служители.\r\nКиров бе освободен от длъжност като началник на националната разузнавателна служба през 2012 г. след девет години в длъжност. Борисов първоначално го назначи за съветник, но го уволни само след два месеца на поста.\r\n*** Военен съд осъди бившият директор на българското разузнаване на 15 години затвор заради злоупотреби, отбелязва американският телевизионен канал FOX news. Освен това неговото имущество ще бъде конфискувано. Телевизията съобщава още, че Европейският съюз неколкократно отправя призиви към България да се справи с корупцията по високите етажи на властта.\r\n***", "date": "2018.01.23", "title": "България - коментари в световните медии (Агенция „Фокус\") - присъдата на генерал Кирчо Киров, обръщение на българския посланик в Скопие към македонското правителство"}
{"url": "http://www.focus-news.net/news/2018/01/23/2480669/evrodeputatat-georgi-pirinski-kam-ministar-biser-petkov-rabotete-za-sotsialna-evropa.html", "text": "Днес министърът на труда и социалната политика Бисер Петков представи приоритетите на българското председателство пред Комисията по заетост и социални въпроси на ЕП (КЗСВ). В изказването си евродепутатът - социалист Георги Пирински подчерта, че приемането на Европейския стълб на социалните права не е случайно, а израз на недоволството от растящите неравенства и необходимостта от тяхното преодоляване, съобщиха от пресофиса на евродепутата. Българското председателство има изключително отговорната задача да превърне принципните постановки на Стълба в конкретен дневен ред с практически резултати. Проектодирективата за баланса  между професионалния и личния живот е първият тест за превръщане на Стълба в реалност. Този документ предвижда пълноценно участие на жените на трудовия пазар и добро съчетаване на ангажиментите за отглеждане на децата и полагането на грижи за зависими лица. Българското председателство ще трябва да търси баланс на различните  интереси предвид отрицателната позиция на европейския бизнес, който оспорва проекта като неработещ и увреждащ конкурентоспособността на фирмите. \r\nПирински отбеляза също така, че при обсъждането на новия Европейски орган по въпросите на трудовия пазар би било полезно българското председателство да отчете опита на Платформата за недекларирания труд. Въпреки кратката дейност на Платформата, резултатът към днешна дата е натрупване на полезен обмен на опит и фокусиране върху най-важните проблеми в областта на противодействието на недекларирания труд. \r\nПо-нататък Пирински допълни, че Многогодишната финансова рамка ще е от решаващо значение за периода след 2020 г. Евродепутатът насочи вниманието на министъра към приетите в същия ден от КЗСВ поправки, предложени от Групата на социалистите и демократите, които предвиждат заместването на  сегашната бюджетна рамка на ограничения с бюджетни ресурси, осигуряващи пълно финансиране на социалните приоритети, произтичащи от Европейския стълб на социалните права, както и от самите Договори за ЕС. \r\nВ отговор на въпросите, поставени от Г. Пирински, министър Петков сподели необходимостта от реализиране на Стълба на социалните права, отбелязвайки, че сега се навлиза във фазата на изпълнение, както и че бюджетната рамка следва да служи на целите на Социална Европа.", "date": "2018.01.23", "title": "Евродепутатът Георги Пирински към министър Бисер Петков: Работете за Социална Европа"}
{"url": "http://www.focus-news.net/news/2018/01/23/2480670/kyustendil-obshtinata-i-hudozhestvenata-galeriya-podgotvyat-otbelyazvane-na-136-godini-ot-rozhdenieto-na-vladimir-dimitrov-maystora.html", "text": "Община Кюстендил и художествената галерия подготвят отбелязване на 136 години от рождението на Майстора. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” в Кюстендил. Отбелязването на годишнината ще бъде на 1 февруари. Програмата ще започне от 12.00 часа в градската галерия. Предвидено е връчване на Националната награда за живопис на името на Майстора, която е възобновена преди шест години, но е учредена през 1973 година. Програмата включва откриване на изложба на носителя на националната награда за предходната година, както и посещение на село Шишковци, където се намира гробът на големия български художник и създадената къща-музей.\r\nВенцеслав ИЛЧЕВ", "date": "2018.01.23", "title": "Кюстендил: Общината и художествената галерия подготвят отбелязване на 136 години от рождението на Владимир Димитров – Майстора"}
{"url": "http://www.focus-news.net/news/2018/01/23/2480671/the-korea-herald-badeshteto-na-otnosheniyata-mezhdu-seul-i-phenyan-vse-oshte-e-nesigurno-vapreki-nadezhdite-na-yuzhna-koreya.html", "text": "Бъдещето на отношенията между Сеул и Пхенян все още не е сигурно, въпреки надеждите на Южна Корея и въпреки разговорите на високо равнище, засягащи Зимните олимпийски игри, това предупреждават експерти, пише вестник The Korea Herald. \r\nСпоред Ким То-ву, бивш председател на Корейския институт за обединение и университетски преподавател, „Северна Корея най-вероятно просто се опитва да използва южния си съсед. Изглежда все едно Пхенян прави жест към нас, но всъщност мотивът е друг“. В крайна сметка, смята професорът, участието на Пхенян на Олимпийските игри ще доведе до успех за самата Олимпиада, но няма да донесе никакво положително развитие на междукорейските преговори, въпреки надеждите на правителството в Сеул. Позицията на Ким То-ву е подкрепена и от опозиционните партии, които обвиниха президента на страната Мун Дже-ин, че позволява на Северна Корея да си играе с него, пише още вестникът.  Според опозицията, Пхенян търси начин да извлече полза от Олимпиада, въпреки че според властите на Северна Корея, участието на страната им е „жест“ и „услуга“ за Южна Корея. \r\nИзданието припомня, че през 2014 г. управляващите в Сеул бяха готови да вдигнат някои от санкциите срещу северния си съсед като жест на добра воля и покана за участие в тогавашните „Азиатски игри“.  : Цанко Цолов", "date": "2018.01.23", "title": "The Korea Herald: Бъдещето на отношенията между Сеул и Пхенян все още е несигурно, въпреки надеждите на Южна Корея"}
{"url": "http://www.focus-news.net/news/2018/01/23/2480672/gen-kircho-kirov-shte-se-borya-da-izchistya-kakto-imeto-taka-i-chestta-i-dostoynstvoto-si.html", "text": "Ще се боря да изчистя както името си, така и честта и достойнството си. Това каза ген. Кирчо Киров, началник на Националната разузнавателна служба (2002-2012 г.), в интервю пред Радио \"Фокус\" по повод осъдителната присъда за длъжностно присвояване в големи размери за периода 2007 – 2011 г. Той отрече да е присвоявал каквито и да е било средства. “Прокуратурата ще обжалва мярката ми за неотклонение. Аз заявявам най-отговорно и на прокуратурата, и на всички съдебни инстанции, че нямам никакво намерение да се укривам или да напускам страната. Аз имам наранена чест и достойнство, опетнено име и съм длъжен да изчистя, както името си така и своята чест и достойнство. Всичко това ме кара да бъда особено активен в процеса на четирите дела, които Националната разузнавателна служба води срещу мен и аз няма да се откажа от тази битка“, каза ген. Киров. Той допълни, че в разследването няма преки доказателства за вина и присъдата се основава на информацията на един човек. Ген. Киров нарече обвинението „поръчково с политически привкус“.", "date": "2018.01.23", "title": "Ген. Кирчо Киров: Ще се боря да изчистя както името, така и честта и достойнството си"}
{"url": "http://www.focus-news.net/news/2018/01/23/2480263/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ Рекс Тилърсън заяви, че страната му трябва да обръща повече внимание на отношенията си с Великобритания, въпреки въпросите по другите части на света, пише The Hill.\r\n„Прекарваме много време, говорейки за световните проблеми, независимо дали са Северна Корея, Сирия или Йемен. И понякога забравяме важността на нашите собствени отношения“, заяви Тилърсън по време на посещението си във Великобритания. „Трябва да обърнем внимание на нашите отношения с Лондон“, допълни той. \r\nТилърсън се срещна в понеделник с британските министър-председател и външен министър Тереза Мей и Борис Джонсън, като тримата  обърнаха специално внимание на  бъдещето на Иранското ядрено споразумение.\r\n***  Вицепрезидентът на САЩ Майк Пенс заяви, че „вратите са отворени“ за палестинците, ако искат да се върнат на преговорите с Израел за уреждане на мир, пише   Washington Post.\r\nПенс заяви, че се надява палестинските власти „да се завърнат на масата“. Палестинските лидери разкритикуваха САЩ заради решението им да признаят Ерусалим за столица на Израел, заявявайки, че Вашингтон вече няма неутрални позиции по въпроса. Те отхвърлиха ролята на САЩ в мирните преговори. \r\nПенс уточни , че президентът на САЩ Доналд Тръмп е дал ясно да се разбере през декември миналата година, че САЩ ще уважават „статуквото“ по отношение на светите места.\r\n***  Японският министър-председател Шиндзо Абе заяви, че страната ще приеме по-твърда отбранителна стратегия. Според него страната трябва да засили отбранителните си възможности заради „все по-сериозната“ ситуация със сигурността в региона, посочвайки все по-засилващите се военни провокации на Северна Корея, пише  The Japan Times.\r\n„Въз основа на нашата изключително дефанзивна позиция, ние ще калибрираме своите възможности за отбрана, за да може наистина да защитаваме своите граждани“, заяви Абе. \r\nПо-рано правителството на Япония одобри рекорден проектобюджет за отбрана на сумата от 5,19 трилиона йени ( около 75 млрд. лева - бел.прев.), в който се предвижда изграждането на две брегови батареи  с ракети-прехващачи, както и първите ракети с дълъг обхват на страната, които могат да се поставят на самолет.\r\n„Така ние ще засилим своите отбранителни възможности“, обясни Абе.\r\n***  Турските въоръжени сили са открили нов фронт в операция „Маслинова клонка“ в северната сирийска област Азаз, намираща се източно от Африн, пише   Daily Sabah.\r\nГолям брой бойци от „Свободната сирийска армия“ участват в операцията. Турските въоръжени сили започнаха операция „Маслинова клонка“ в събота срещу сирийските кюрди в региона Африн, намиращ се на турско-сирийската граница.", "date": "2018.01.23", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/23/2480264/predstoyashti-sabitiya-v-stranata-za-23-yanuari-agentsiya-fokus.html", "text": "*** \r\nОт 13.00 часа ще се проведе извънредно заседание на Народното събрание.\r\n*** \r\nОт 11.00 часа в Аулата на СУ „Св. Климент Охридски“ ще се проведе обществената дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, организирана от председателя на Народното събрание Цвета Караянчева.  \r\n*** \r\nОт 09.00 часа в Event Center, Paradise Mall ще се състои годишния форум на Фондация „Америка за България“. \r\n*** \r\nОт 09.30 часа в 73 СУ „Владислав Граматиков“ ще се състои 7-та ежемесечна среща на психолозите и пед. съветници от образователните заведения от София. \r\n*** \r\nОт 09.30 часа 25 състав на СГС ще гледа делото срещу Петко Е. (обвинен, че като охранител е убил 16-годишно момче – чл.115-118 НК).\r\n*** \r\nОт 09.30 часа 21 състав на СГС ще гледа делото срещу Герман К. (чл. 116 НК).\r\n*** \r\nОт 10.00 часа VIII състав на Специализирания наказателен съд ще се гледа делото срещу Цветан В., Александър П., Илиана З. и др. за организиране и ръководене на организирана престъпна група.\r\n*** \r\nОт 10.00 часа ІII състав на Специализирания наказателен съд ще гледа делото срещу  Стелиан В., Иван С. и Ганчо Н. за организиране и ръководене на организирана престъпна група. \r\n*** \r\nОт 11.00 часа в гранд-хотел „София\", Общото събрание на БОК ще утвърди българската олимпийска делегация за участие в ХХІII Олимпийски зимни игри ПьонгЧанг2018.\r\n*** \r\nОт 11.00 часа XVIII състав на Специализирания наказателен съд ще гледа делото срещу Андреан А., Благо А.,, Венцислав Ф. и др. за организиране и ръководене на организирана престъпна група. \r\n*** \r\nОт 11.45 часа пред сградата на Народното събрание група граждански активисти инициира митинг срещу Истанбулската конвенция.\r\n*** \r\nОт 13.30 часа V състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група. \r\n*** \r\nОт 13.30 часа І състав на Специализирания наказателен съд ще се гледа делото срещу Асен И. за организиране и ръководене на организирана престъпна група. \r\n*** \r\nОт 13.30 часа XI състав на Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.   \r\n*** \r\nОт 14.00 часа VII състав на Специализирания наказателен съд ще гледа делото срещу Румяна Ч. за престъпление по служба. \r\n*** \r\nОт 14.30 часа в Заседателна зала 1 в Ректората ректорът на Софийския университет „Св. Климент Охридски“ проф. Анастас Герджиков и изпълнителният директор на BASF България г-жа Марина Тафра ще подпишат споразумение за сътрудничество.\r\n*** \r\nОт 15.00 до 17.00 часа в постоянната приемна на БСП-София (ул. „Леге\" 10, етаж 1) заместник-председателят на БСП – София проф. Ваня Добрева и общинският съветник Борис Цветков ще проведат приемна за граждани. \r\n*** \r\nОт 16.30 часа в Дома на Европа ще бъде представен документалният сборник „Държавна сигурност и „врага с партиен билет\"/1944-1991/“  от поредицата „Из архивите на ДС“.\r\n*** \r\nОт 18.30 часа в Литературния клуб на Столична библиотекаще бъде представен поетът на месеца в библиотека Елин Рахнев. \r\n*** \r\nОт 19.00 часа в Литературен клуб „Перото“ ще се състои „Вечер на Американския университет в България“, в която ще вземе участие президентът Росен Плевнелиев (2012-2017).\r\n*** \r\nОт 11.00 часа в залата на третия етаж в НАП ще се състои пресконференция  във връзка със започналата данъчна кампания за деклариране на доходите на физическите лица и заплащането на дължимите данъци.  \r\n*** \r\nОт 14.00 до 16.00 часа в офиса на ПП ГЕРБ в града (ул. „Георги Бенковски” №1) общинският съветник Калина Пеева ще има приемен ден. \r\n*** \r\nОт 17.30 часа в РНБ „П. Р. Славейков“ ще бъде представена новата поетична книга на Борислав Костов „Пепел от пеперуди“. \r\n*** \r\nОт 10.00 часа в Регионалния пресклуб на БТА ще се състои пресконференция на народния представител от коалиция „Обединени патриоти\" Красимир Богданов и общинските съветници от ВМРО-БНД Красимир Ангелов, Марин Цветков и Божидар Джунов.\r\n*** \r\nОт 19.00 часа в НЧ „Напредък-1869“ Театрална къща „VIVA ARTE” - София представя постановката „Лъжата“ по Флориан Зелес. \r\n*** \r\nОт 09.30 часа в детска градина № 25 ще се играе куклен спектакъл  „Лека нощ, съкровище“ на Държавен куклен театър „Дора Габе“. \r\n*** \r\nОт 10.00 часа в Народно читалище „Йордан Йовков – 1870 г.“ ще бъде представена дейността на Научноинформационния център „Българска енциклопедия\" – БАН. \r\n*** \r\nОт 18.30 часа в концертна зала „Добрич“ ще се състои органов концерт „Небето и земята. Испанска църковна и дворцова музика 16-18 век“ на проф. д-р Джудит Елвия Гарсия Мартин – преподавател в Университета на Саламанка, Испания. \r\n*** \r\nОт 10.00 до 11.00 часа в офиса на ПП ГЕРБ в Дупница (пл. „Свобода“ №1), народният представител Радослава Чеканска ще има приемен ден за граждани. \r\n*** \r\nОт 11.00 часа в Регионалния пресклуб на БТА пресконференция ще дадат Румен Петков, член на националното ръководство на ПП АБВ и Цветан Антов, лидер на областната структура на ПП АБВ в Плевен.\r\n*** \r\nОт 13.30 часа в зала „Русе“ на Историческия музей ще бъде открита изложбата „Руска портретна фотография от началото на ХХ век“ с автор Румен Кузов. \r\n*** \r\nОт 11.00 и 19.00 часа в Оперния театър ще се играе „Снежанка и седемте джуджета“ – балет от Александър Йосифов по едноименната приказка на Братя Грим.\r\n*** \r\nОт 19.00 часа в Драматичния театър ще бъде представена спектакълът „Паника в хотела“.", "date": "2018.01.23", "title": "Предстоящи събития в страната за 23 януари (Агенция „Фокус“)"}
{"url": "http://www.focus-news.net/news/2018/01/23/2480265/nyama-da-ima-povishenie-na-tsenata-na-toka-za-bitovite-potrebiteli-obzor.html", "text": "Няма да има повишение на цената на тока за битовите потребители. Това стана ясно по време на брифинг на министъра на енергетиката Теменужка Петкова в сряда, който се проведе във връзка с пресконференцията на българския бизнес, където бе прогнозирано поскъпване на тока с между 15 и 30%.\r\n„Няма да има увеличаване на цената на регулирания пазар дори и да има промяна в тази на свободния. Цени от 120 лв. няма в българската държавна енергетика и ако се получат такива, веднага трябва да се информира контролният орган“, каза още тя и припомни, че цената на регулирания пазар се определя от КЕВР, а цената на свободния – от търсенето и предлагането. „По отношение на цените основен участник е Българската независима енергийна борса, като средните цени за доставка на ток през 2018 г. са около 75 лв. В случай, че има съмнения за картел между търговците на електрическа енергия незабавно българският бизнес трябва да се обърне към Комисията по защита на конкуренцията, която може да проследи цената по веригата и да предприеме съответните мерки. Правителството заставаме твърдо зад това, ако има нарушение на законодателството, то да бъдат предприети най-строгите мерки“, коментира още тя.\r\nМинистър Петкова посочи, че с промените от 2018 г. цялото произведено количество енергия вече ще минава през Българската независима енергийна борса. „До броени дни те ще бъдат качени на сайта за обществено обсъждане. КЕВР също трябва да даде становище по тях, тъй като това е органът, който ще изпълнява този тип дейност“, каза още тя.\r\nПо отношение на изказвания на представители на българския бизнес, че в енергетиката на страната не се случват реформи министър Петкова коментира, че в тези твърдения липсва всякаква конкретика. Като пример тя посочи факта, че всички енергийни дружества без ТЕЦ „Марица-Изток 2“ приключват 2017 г. на печалба. \r\n„Когато дойде правителството на Борисов през 2014 г., енергийният сектор беше един от най-проблемните в българската икономика, така че бяха направени поредица от законодателни реформи. Бяхме на загуба от 7 млн. лв. в края на 2014 г., а 2017 г. ще приключи с положителен финансов резултат, като дори Националната електрическа компания ще генерира макар и минимална печалба. Единственото дружество на загуба е ТЕЦ „Марица- Изток 2“ заради изключително високите разходи, които прави. Всички останали дружества ще излязат на печалба и ще реализират положителен резултат. Така че всеки може да прецени дали има или не воля за реформи“, каза още министър Петкова и посочи, че когато фактите говорят, и боговете мълчат.\r\nЦветилена СИМЕОНОВА", "date": "2018.01.23", "title": "Няма да има повишение на цената на тока за битовите потребители (ОБЗОР)"}
{"url": "http://www.focus-news.net/news/2018/01/23/2480266/reks-tilarsan-sasht-priznavat-pravoto-na-turtsiya-na-zashtita-ot-teroristite.html", "text": "САЩ признават правото на Турция на защита от терористичните групировки, но призовават към сдържаност във връзка с операцията в Северна Сирия, която предизвиква безпокойство, заяви държавният секретар на страната Рекс Тилърсън, предава РИА Новости, като се позовава на съобщение от американското външно ведомство.\r\n„Обезпокоени сме от турския инцидент (операция) в Северна Сирия. При това, във вчерашното си заявление ние признаваме, че оценяваме законното право на Турция да защитава своите граждани от терористични елементи, които могат да извършат нападения над турските граждани и турската територия от Сирия“, заяви Тилърсън, който се намира на посещение в Лондон.\r\nДържавният секретар отбеляза, че САЩ взаимодействат с Турция в ръководството на коалицията за борба с „Ислямска държава“.\r\n„Молим и двете страни да проявят сдържаност. Моля ви, доведете до минимум влиянието на бойните действия над мирното население, което вече понесе много страдания“, отбеляза американският дипломат.\r\n„Нека да видим, какво можем да направим, за да снижим законните притеснения на Турция в сферата на сигурността, така че тя да е доволна от това и да се върне към борбата с „Ислямска държава“, осигурявайки умиротворяването и стабилността на Сирия и за да работи над това, Сирия да е единна, чрез женевския процес, който всички подкрепяме“ добави Тилърсън.\r\nТой отбеляза също, че „Сирийските демократични сили“, които са попаднали под огъня на турските военни и които имат поддръжката на САЩ, се състоят не само от кюрди, но и от араби, както и сирийски християни. „Това действително е многонационална група бойци, които защитават своята територия“, заяви държавният секретар.\r\nПо-рано Генералният щаб на турските ВС обяви началото на операция „Маслинена клонка“ против формированията на кюрдите в сирийския район Африн. Премиерът на Турция Бинали Йълдъръм заяви в неделя, че и сухоземната операция в Африн е започнала. Едновременно с Турция действат и части на „Свободната сирийска армия“. Дамаск осъди категорично нападението на Турция над Африн, който е неделима част от Сирия. Москва призова всички страни да проявяват сдържаност и уважение към териториалната цялост на Сирия.\r\nПревод и редакция:", "date": "2018.01.23", "title": "Рекс Тилърсън: САЩ признават правото на Турция на защита от терористите"}
{"url": "http://www.focus-news.net/news/2018/01/23/2480267/strategic-culture-foundation-dzhordzh-soros-e-upravlyaval-vanshnata-politika-na-sasht-spryamo-ukrayna-sled-maydana.html", "text": "Серия от около 2500 вътрешни документи, основно файлове от тип Microsoft Word, Excel и Power Point, както и pdf, принадлежащи на мрежата от неправителствени организации на Джордж Сорос към фонд „Отворено общество“ (ФОО), получена от група “DC Leaks”, показва, че Сорос и неговите съветници са командвали политиката на САЩ по отношение на Украйна, след поддържания от него и администрацията на Барак Обама държавен преврат през 2014 година, когато беше свален демократично избраният украински президент Виктор Янукович и неговото правителство. В изтеклите документи, се описва как ФОО и Международният фонд „Вързаждане“(МВФ) на Сорос, разположени на адрес улица Артема 46 в Киев, са работили с Държавния департамент на САЩ, след т.нар. революция през 2014 година, получила наименованието „Евромайдан“, за да не се допусне федерализация на Украйна, пише електронното списание Strategic Culture Foundation.\r\nОсвен Джордж Сорос (споменаван като „ДС“ в изтеклите документи на ФОО, други участници в планирането на украинския преврат са били посланикът на САЩ в Киев Джефри Пайет, Дейвид Мил (икономически съветник на Пайет), Лени Бернардо (ФОО), Евхен Бистрицкий (изпълнителен директор на МФВ), Александър Сушко (председател на управлението на МФВ), Иван Кръстев (председател на Центъра за либерални изследвания и участник в други организации, намиращи се под влиянието на Сорос и правителството на САЩ, София, България), Сабин Фрейзър (ФОО) и Деф Бартън (директор на Американската агенция за международно развитие (USAID), Украйна). USAID е изпълнявал ролята на посредник за Централното разузнавателно управление (ЦРУ). Сорос е присъствал на срещата след преврата на 21 март 2014 година, на която се е обсъждала подкрепата на САЩ за „Новата Украйна“. В един от документите, „Новата Украйна“ се описва като ключова мярка „за преобразяване на картата на Европа, предоставяйки възможност за връщане към изходни позиции за европейска интеграция“.\r\nСорос е настоявал за санкции срещу Русия, за това, че тя е отказвала да признае поставеното след преврата правителство под ръководството на Арсений Яценюк, в което влизат и неонацисти и е отхвърлил варианта за федерализация на Украйна, който би предоставил самоуправление на рускоезичния източен регион Донбас. Всъщност, Сорос е блокирал предложението на Пайет за преговори по предложението, направено от министъра на външните работи на Русия, което би предоставило автономия на Източна Украйна, вътре във федерализираната Украйна. Сорос е отхвърлил предложението, защото е смятал, че това ще даде на Русия прекалено силно влияние в Украйна. Въпреки че заместник държавния секретар по европейските и евразийските работи Виктория Нуланд не е взела участие в тази среща на 21 март, тя е била близка с Пайет и Яценюк, когото ласкаво е наричала „Яц“. В края на краищата, администрацията на Обама е отхвърлила федерализацията на Украйна и предоставила пълната си подкрепа за едностранните действия на Петро Порошенко и неговия кукловод – Сорос.\r\nНяма нищо учудващо в това, че по-рано през 2016 година година Пайет е преместен от Киев като посланик в Атина. В един от документите е предвидена необходимостта от борба с „Russlandversteher“, това е немска дума, означаваща „разбиращите Русия“, по цяла Европа и особено в Гърция с нейните исторически тесни културни и религиозни връзки с Русия. В документа на ФОО се препоръчват координирани усилия в Гърция за влияние над общественото мнение против Русия и в полза на украинското правителство, прославяно след преврата. Освен това, се предлага пропагандистка антируска и проукраинска операция, насочена против вестници, десет „аудиовизуални медии“ (теле и радиокомпании), шест интернет страници в Гърция и „около 50 лидери на общественото мнение“, присъстващи в гръцките социални мрежи. Сред гръцките издания, които е трябвало да участват в соровската антируска кампания са били „Kathimerini, Avgi, Ta Nea, Vima, Efymerida Syntakton, Eleutherotypia, Proto Thema и Rizospastis“. Гръцко-руската търговска палата в Атина също е била мишена на соровската пропагандистка операция. Аналогични антуруски  и проуркаински операции в медиите е трябвало да се проведат и в Италия, Испания и Франция. Мотивировката е била противодействие на всяко движение в подкрепа на по-рано съществувалото положение в Украйна от страна на партиите „СИРИЗА“, „Подемос“ и „Движението 5 звезди“, съответно в в Гърция, Испания и Италия. Стратегията на Сорос се е наричала „картографиране на дебатите“.\r\nЕдновременно със стремежа да се повлияе на гръцката политика по отношение на Украйна, Сорос и неговата банда НПО-та са подкрепяли разширението на Европейския съюз, в частност, включването в него на Украйна и Турция, което е против интересите на страните-членки на ЕС. Първостепенно значение се е придавало и на интеграцията на Молдова към структурите на ЕС. Обща тема на много соровски документи е тази, че основна причина за „разбирането на Русия“ са „антиамериканските“ настроения в Европа. Европейските профсъюзи са отделени от бандата на Сорос като централни разпространители на „антиамериканските“ мнения“. Освен това са отделени определени политически партии, включително френския „Национален фронт“, „Йоббик“ в Унгария, холандската „Партия на свободата“ и британската „Партия на независимостта на Обединеното кралство“ (ЮКИП), които са наричани от Сорос „ПРД“ – или „популистки радикални десни“. В соровските документи са отличени и проруските германски политици, сред тях са – бившите канцлери Герхард Шрьордер, Хелмут Кол и Хелмут Шмит; министър-председателят на Бранденбург Матиас Платцек, лидерите на „Левите“ Грегор Гизи, Сара Вагенкнехт и Катя Киппинг и бившият кмет на Хамбург Клаус фон Донаний. Сорос, направил първите си ходове като подрастващ в Унгария, сътрудничейки си с нацисткото Гестапо и тогавашната унгарска фашистка партия, предпочита да съставя „списъци за разстрел“ с имената на неговите противници.\r\nНо заслужава внимание степента, до която Сорос е осигурявал финансови средства, материално снабдяване и друга поддръжка за украинските заговорници през 2012 година, 2 години преди „Евромайдана“. ФОО и неговите родствени организации са предоставили цели сгради, офисни пространства, компютри, програмно осигуряване, скоростен интернет, оборудване за провеждане на видеоконференции, автотранспорт, пътувания в САЩ и други материални средства. Всичко това се е правило със сътрудничеството на американското и шведското посолство в Киев, USAID, Фонда Карнеги, шведската Агенция за международно развитие (SIDA) и свързания с ЦРУ Национален фонд за демокрация (НФД).\r\nЖурналисти, занимаващи се с разследвания, също са били нужни на Сорос, за да отидат в Украйна и да пишат статии, които е трябвало да бъдат одобрявани от агентите на Сорос преди публикация. Крупен съавтор на Сорос и САЩ за разпространяване на украинска пропаганда е бил телевизионният канал Hromadske, който е отличен за неговата работа за противодействие на руската пропаганда.\r\nВ един от соровските документи се съдържа следната препоръка „Изберете журналисти от петте целеви страни (Германия, Франция, Испания, Итали и Гърция) и им предлагайте дълги журналистически командировки в Украйна. Вместо да им казвате конкретно какво да пишат, те трябва да внесат предложения за статии, а ние си съхраняваме правото на вето върху тези, които смятаме за контрапродуктивни. Има предложение да се взаимодейства направо с журналистите, за да се определят конкретните интереси“. В соровския документ даже се признава, че такъв подход не е „истинска независима журналистика и ние можем да навредим на доверието на журналистите към нас“. Хората на Сорос са предложили да се направи „заслон“ между него и журналистите, отразяващи Украйна. Организацията на унгарския евреин е предложила „трета страна да получи грант и да действа като посредник, редактор, контрол на качеството и т.н. А МФВ трябва да играе водеща роля в тази инициатива за подчертаване на своите украински корени“. Организацията на Сорос е решила да се заеме с издания, занимаващи се с „журналистика в обществен интерес“ за сътрудничество в областта на разпространение на пропаганда, свързана с Украйна.\r\nИма редици световни журналисти, които са се съгласили да си сътрудничат със Сорос и с готовност са се съгласили да получават заплата, за да разпространяват неговата пропаганда, както и тази на ЦРУ. Едно от тези издания, споменато като наливащо вода в мелницата на Сорос и пишещо проукраински статии, е Huffington Post-Германия, което си е сътрудничило с Burda, дясноцентристско издателство в Германия. Други германски публикации, които Сорос благосклонно е разглеждал като провеждащи антируска линия по отношение на Украйна, е имало в Frankfurter Allgemeine Zeitung, Frankfurter Rundschau, Die Welt, Süddeutche Zeitung, Tageszeitung, Spiegel и Junge Welt. Критика от страна на Сорос са заслужили Neues Deutschland и Freitag, споменати като много дружелюбно настроени по отношение на Русия и антиукраински.\r\nВ документите се споменава и за анализатор от швейцарското издание Neue Zürcher Zeitung, като получаващ пари от Сорос за наемане на „помощник в изследванията“, който да разпространява проукраинска пропаганда. Другите, намиращи се на антируска заплата и пишещи украински пропагандистки статии, са изследователите в Барселонския институт за международни изследвания, Чатъм Хаус в Лондон и Института за международни отношения в Италия. Пропагандистки медиавируси, споменати от бандата на Сорос, включват изгонването на Русия от Г-8, военната поддръжка от НАТО и включването в Алианса на Украйна, както вече споменатите санкции срещу Русия. В секретен документ от 12 март 2015 година се разказва, че антируски настроеният бивш командващ на НАТО и близък приятел на Бил и Хилъри Клинтън – Уесли Кларк, както и полският генерал Валдемар Скшипчак са консултирали Порошенко по военни въпроси относно Русия. В документа Сорос се нарича „самопровъзгласеният защитник на Нова Украйна“.\r\nСорос е един от най-близките съветници и финансисти на Хилъри Клинтън. В изтеклите соровски документи се описва как фонда „Глобална инициатива Клинтън“ и фондовете на Сорос си сътрудничат по въпроса за подриване на суверенитета на страни по целия свят, включително на европейски страни. И тези отношения трябва да притесняват всеки американски избирател на 8 ноември.\r\nПревод и редакция:", "date": "2018.01.23", "title": "Strategic Culture Foundation: Джордж Сорос е управлявал външната политика на САЩ спрямо Украйна след Майдана"}
{"url": "http://www.focus-news.net/news/2018/01/23/2480268/tass-pri-obstrel-nad-hristiyanskiya-rayon-na-damask-sa-zaginali-devet-dushi.html", "text": "Въоръжените групировки отново са нарушили режима на примирие в понеделник и са изстреляли минометни снаряди по християнски квартал Баб Тума в Дамаск. Както е съобщил пред агенция SANA представител на полицейското управление на Дамаск, един от снарядите се е взривил на автобусна спирка. В резултат от това са загинали 9 души, а още 23 са получили наранявания, предава ТАСС.\r\nПод обстрел са попаднали и съседните квартали Касаа и Шугур, където също има пострадали и са нанесени материални щети.\r\nПредставителят на полицията е обяснил, че минометната атака е предприета от терористи, базирани в региона Източна Гута, край Дамаск. Сирийската артилерия е отвърнала с огън по позициите на бандформированията и е унищожила техните пускови установки.\r\nИзточна Гута е включена в една от зоните за деескалация, създадени в съответствие със споразумението от 4 май 2017 година между страните-гаранти на примирието в Сирия – Русия, Иран и Турция. Командването на Въоръжените сили на републиката обяви влизането в сила на примирието на 22 юли миналата година, но от тогава екстремистите нееднократно го нарушаваха  и подлагаха сирийската столица на обстрел.\r\nПревод и редакция:", "date": "2018.01.23", "title": "ТАСС: При обстрел над християнския район на Дамаск са загинали девет души"}
{"url": "http://www.focus-news.net/news/2018/01/23/2480269/ria-novosti-kmetat-na-dnepar-dnepropetrovsk-zayavi-che-e-plashil-sasht-che-rabotnitsite-ot-raketostroitelniya-zavod-yuzhmash-shte-izbyagat-v-severna-koreya-i-iran.html", "text": "Кметът на украинския град Днепър (бившия Днепропетровск) Борис Филатов заяви, че е плашил американските политици с емиграция на сътрудниците на най-голямото ракетостроително предприятие на Украйна „Южен машиностроителен завод“ ( по-известен като „Южмаш“ ) в страни, враждебни на САЩ. Той разказа това в ефира на украинския телевизионен канал „Прямой“, предава РИА Новости.\r\n„Имах не особено приятен разговор с много големи американски политици. Няма да казвам кои. Просто им казах: ако продължава така, тези хора може да се окажат в Иран и Северна Корея. Искате ли го?“,заяви Филатов.\r\nПри това, градоначалникът така и не е назовал имената на политиците, които казва, че се е опитал да шантажира.\r\nФилатов подчерта, че в момента ситуацията в „Южмаш“ се е променила към добро.\r\n„Вече е по-леко, по-рано ситуацията беше просто адска, катастрофална. Не мога сам да заредя „Южмаш“ с поръчки. В момента се появяват първите слънчеви лъчи“, заяви кметът, напомняйки, че с този въпрос се занимават президентът и премиерът на страната.\r\nПрез февруари 2015 година, заради политическия курс на новите украински власти, Русия се отказа да купува ракетоносители „Зенит“, които се произвеждат от предприятието. Производството и реализацията на тези ракетоносители донасяше 80% от печалбата на „Южмаш“.\r\nПреди време, американското издание The New York Times публикува изследване на американски експерти, в което се предполагаше, че има вероятност Северна Корея да е получила двигатели за своите балистични ракети от украинското предприятие „Южмаш“.\r\nВластите и профилните ведомства в Украйна опровергаха тази информация, заявявайки, че в заводите в страната не се произвеждат такива двигатели. След това от Киев предположиха, че някой „някъде“ е успял да изкопира двигателите, след което те са попаднали в Северна Корея през територията на Китай. Някои политици заявиха, че статията в NYT е инспирирана от Русия.\r\nПревод и редакция:", "date": "2018.01.23", "title": "РИА Новости: Кметът на Днепър (Днепропетровск) заяви, че е плашил САЩ, че работниците от ракетостроителния завод „Южмаш“ ще избягат в Северна Корея и Иран"}
{"url": "http://www.focus-news.net/news/2018/01/23/2480270/anadolu-agency-visokopostavena-amerikanska-delegatsiya-pristigna-v-ankara-za-da-pregovarya-za-siriya.html", "text": "Американска делегация на високо ниво пристигна в Анкара късно в понеделник, за да преговаря по няколко въпроса с турски представители, включително за сътрудничеството около турската военна операция в северозападния сирийски район Африн, според информация от дипломатически източници, предава Anadolu Agency.\r\nАмериканската делегация ще проведе отделна среща с Генералния щаб на турските Въоръжени сили.\r\nГрупата на Турция за разговорите, които ще се проведат във вторник, ще бъде оглавявана от заместник-външния министър Ахмет Мухтар Гюн, американската от заместник асистент секретар Джонатан Коен, според информацията на източниците, които са пожелали да запазят анонимност.\r\nСпоред информация от Пентагона, разговорите между Вашингтон и Анкара ще бъдат съсредоточени основни върху провеждащата се операция на турската армия в сирийския район Африн.\r\n„Мога да ви кажа, че дори и в момента водим разговори с нашите турски съюзници за разрешаване на ситуацията“, заяви говорителят на американското военно ведомство Адриан Ранкин-Галоуей.\r\nПревод и редакция:", "date": "2018.01.23", "title": "Anadolu Agency: Високопоставена американска делегация пристигна в Анкара, за да преговаря за Сирия"}
{"url": "http://www.focus-news.net/news/2018/01/23/2480271/proverka-na-dans-i-prokuraturata-ustanovi-che-nyama-danni-za-izvarshvane-na-manipulatsii-na-batsis-obzor.html", "text": "Проверка на ДАНС и Прокуратурата установи, че няма данни за извършване на манипулации на Българската акцизна централизирана информационна система (БАЦИС). Това стана ясно по време на съвместно заседание на комисиите по вътрешна сигурност и обществен ред и по бюджет и финанси, на което присъстваха министърът на финансите Владислав Горанов, директорът на Агенция „Митници“ Георги Костов, главният прокурор Сотир Цацаров и председателят на ДАНС Димитър Георгиев.\r\n„В доклада на ДАНС и в изводите на Прокуратурата не се съдържа нито една от посочените в публичното пространство манипулации и извършвания на законово нарушение. В противен случай главният прокурор отдавна трябваше да е образувал досъдебно производство срещу неизвестен извършител“, каза министър Горанов и посочи, че данни за подобни манипулации не са налични и всички анонси в тази посока би могъл да окачестви като чисто политически провокации за нагнетяване на напрежение около предстоящото гласуване на вот на недоверие на правителството с премиер Бойко Борисов.\r\nПо думите му твърденията, че от лятото на 2016 г. не са предприети никакви действия и системата не е коригирана са неверни. „Не само през 2016 г., а и през 2017 г. и през 2018 г. продължават процесите по усъвършенстване на системата. Това, че през 2016 г. са констатирани определени рискове в нея, не се отрича, но факт е, че всички те са отстранени. А това, че системата работи и е в ползва на българската митническа администрация е безспорен факт. И питам по-добър ли е бил контролът, когато тя не е съществувала?“, коментира още финансовият министър.\r\nГлавният прокурор Сотир Цацаров обясни, че нито един от големите вносители и производители на гориво у нас не е изнесъл данни за ликвидиране и манипулиране на записи от БАЦИС. По думите му събраните в хода на проверката материали са известни и са изложени в протокол, който е достъпен за всички. По думите му няма безстопанственост, както и длъжностно или компютърно престъпление. \r\nДиректорът на Агенция „Митници“ Георги Костов уточни, че за петгодишния период, в който БАЦИС работи, е отчетен ръст от 23,1% на приходите от акциз в бюджета на държавата. „През 2012 г. приходите са над 4,4 млрд. лева, а тази година – над 4,9 млрд. лв.  Имаме 930 млн. лв. ръст за петте години от началото на работата на системата\", каза още Костов.\r\nПредседателят на ДАНС Димитър Георгиев също коментира, че при проверката е анализирана цялата налична информация, но не са били констатирани нарушения.\r\nЦветилена СИМЕОНОВА", "date": "2018.01.23", "title": "Проверка на ДАНС и Прокуратурата установи, че няма данни за извършване на манипулации на БАЦИС (ОБЗОР)"}
{"url": "http://www.focus-news.net/news/2018/01/23/2480272/pavilioni-s-edinna-viziya-shte-zamenyat-sergiite-po-trotoarite-v-slanchev-bryag-iztok-oshte-tova-lyato-obzor.html", "text": "Павилиони с единна визия ще заменят сергиите по тротоарите в „Слънчев бряг-изток“ още това лято. Това стана ясно след представянето на проекта за визия и поставяне на преместваеми обекти в к.к. Слънчев бряг, което направи министърът на туризма Николина Ангелкова. Монтирането на новите обекти ще започне веднага след одобряване на схемата за разполагането им и когато времето позволи, но преди да бъдат преустановени строително-монтажните дейности в курорта. Целта на проекта е да се създаде единна визия на тази част от Слънчев бряг, която е под управлението на акционерното дружество, както и за морските плажове, а след време може да стане факт и за цялата му територия. Министър Ангелкова съобщи, че концесионерите на морски плажове сами ще реализират тази визия според договорите, които са сключили, като обектите, които са в заварено положение, също ще бъдат сменени след приключване на договорите им.  \r\nАнгелкова коментира, че търговията по тротоарите в Слънчев бряг ще бъде преустановена и  подчерта, че тротоарните сергии ще бъдат премахнати и ще се упражнява изключително завишен контрол върху тази дейност. Министърът обърна внимание, че в договорите за наем, които „Слънчев бряг“ АД подписва за преместваемите обекти, ще се включва клауза, според която при 3 нарушения за  „разхождащи се щендери“ договорът ще се прекратява.  \r\nМинистърът на туризма допълни, че визия за всички курорти може да влезе в сила, след като бъде приета втората част от промените в Закона за туризма.  \r\nРъководителят на работната група, която работи по проекта за идейната визия на курорта - арх. Искра Джахова съобщи, че павилионите ще бъдат в синьо и бяло като типични летни цветове. Архитектът представи материалите, от които ще са разработени. По думите й те са устойчиви на въздействието на морския въздух и вятъра.  Изпълнителният директор на „Слънчев бряг“, АД Златко Димитров коментира, че в схемата ще бъдат заложени не само търговски обекти, но и места за атракциони, а  разположението им ще бъде съгласувано с институциите и граничещите частни собственици. \r\nПо време на пресконференцията бе отчетено, че 2017 г. е била изключително успешна за българския туризъм. Само за първите 11 месеца чуждестранните туристи са били близо 8,5 млн. чуждестранни туристи. Стана ясно още, че  Слънчев бряг заема най-голям дял от тази статистика. В курорта са реализирани над 5 млн. нощувки, а приходите само от тях са близо 260 млн. лв. Общо приходите от нощувки и всички други дейности, свързани пряко и непряко с туризма в курорта, могат да се определят приблизително на 1 млрд. лв.\r\nДеница КИТАНОВА", "date": "2018.01.23", "title": "Павилиони с единна визия ще заменят сергиите по тротоарите в „Слънчев бряг-изток“ още това лято (ОБЗОР)"}
{"url": "http://www.focus-news.net/news/2018/01/23/2480273/tass-ruski-razuznavatelen-korab-e-zabelyazan-kray-iztochnoto-kraybrezhie-na-sasht.html", "text": "Разузнавателният кораб от Военноморския флот на Русия „Виктор Леонов“ е забелязан край бреговете на източното крайбрежие на САЩ. С такова твърдение излезе в понеделник американската телевизионна компания CNN, която се позовава на източници от Министерството на отбраната на САЩ, предава ТАСС.\r\nСпоред техните данни, „Виктор Леонов“ се намира в международни води. Той е бил забелязан на около 160 км югоизточно от Уилмингтън (щата Северна Каролина).\r\nКакто отбелязват от CNN, плавателният съд е напуснал Порт-о-Спейн (столицата на карибската държава Тринидад и Тобаго) преди няколко дни, след което се е отправил на север. Курсът на кораба е неизвестен, но, както съобщават от телевизионния канал, по-рано „Виктор Леонов“ вече е курсирал около източното крайбрежие на САЩ, където са разположени базите на американските Военноморски сили в Норфолк (щата Вирджиния) и Кингс Бее (щата Джорждия).\r\nПоследният път корабът е бил забелязан в района през март миналата година. Както съобщава телевизионният канал Fox News, разузнавателният кораб е преминал в международни води на около 37 км югоизточно от базата в Кингс Бее.\r\n„Виктор Леонов“ е предназначен за прихващане на радиопреговори и изучване на параметрите на сонарите. Този тип (проект 864) представлява трето поколение кораби, разработени в СССР през 80-те години на XX век.\r\nПревод и редакция:", "date": "2018.01.23", "title": "ТАСС: Руски разузнавателен кораб е забелязан край източното крайбрежие на САЩ"}
{"url": "http://www.focus-news.net/news/2018/01/23/2480274/anadolu-agency-siriyskata-opozitsiya-zapochna-nastapatelna-operatsiya-sreshtu-siriyskiya-rezhim-v-latakiya.html", "text": "Силите на въоръжената сирийска опозиция са започнали настъпателна операция в понеделник срещу контролирани от сирийския режим позиции в района на Туркменската планина в провинция Латакия, съобщи техният командир, предава Anadolu Agency.\r\nВ изказване пред Anadolu, командирът на „Джабал ал Ислам“ Захир абу Усама заяви, че Русия „атакува интензивно Идлиб“.\r\n„За да притъпим тези атаки, ние започнахме своя операция в района на Туркменската планина“ заяви той.\r\nУсама добави, че бойците са завладели селата Вила и Капикая, край град Сарраф, които са били под контрола на сирийския режим.\r\nСъобщава се още, че голям брой бойци от сирийската армия са били убити по време на внезапните атаки на въоръжената опозиция.\r\nСпоред информация от местни източници, руски и сирийски самолети са атакували Туркменската планина след операцията на опозиционните сили.\r\nПревод и редакция:", "date": "2018.01.23", "title": "Anadolu Agency: Сирийската опозиция започна настъпателна операция срещу сирийския режим в Латакия"}
{"url": "http://www.focus-news.net/news/2018/01/23/2480275/morning-star-poredniyat-opit-za-razdelyane-na-siriya-shte-dovede-samo-do-poveche-smart-i-stradanie.html", "text": "Нападението на Турция над сирийската кюрдска общност в Африн продължава. То представлява поредна и много опасна ескалация на военните интервенции на страните от НАТО в Сирия, пише британското крайно-ляво издание Morning Star.\r\nТурция определи като своя цел установяването на 30-километрова буферна зона край южната си граница със Сирия.\r\nТова означава насилственото анексиране на значителна част от сирийската територия и неописуемо страдание за преобладаващо кюрдското население и, ако операцията е успешна, изгонването на местните обитатели на юг, в района, контролиран от подкрепяната от САЩ кюрдска милиция „Отряди за народна самоотбрана“.\r\nТурция твърди, че тези гранични райони се използват за осъществяването на военни акции в Турция от военното крило на Работническата партия на Кюрдистан (ПКК), създадено преди четиридесет години, за да защитава правата на 14 милиона кюрдски граждани на Турция.\r\nНо съществуването на вътрешна кампания в Турция е почти изцяло продукт на авторитарните и репресивни политики на самото турско правителство.\r\nОт поколения кюрдския език и културните права на този народ са преследвани. Движенията за придобиване на тези права се ликвидират по брутален начин.\r\nИсторическият лидер на ПКК, Абдула Юджалан, е в турски затвор от 19 години и всички негови призиви за преговори и прекратяване на въоръжената кампания се отхвърлят.\r\nСоциалдемократическата Народна демократична партия (НДП), основана през 2012 година и спечелила 13% от всички гласове на парламентарните избори в Турция през 2014 година, беше подложена на подобни атаки. Осем от депутатите й продължават да са в затвора, като дори им се отказват посещения.\r\nТази политика отразява екстремния турски национализъм, използван от турския президент Реджеп Таийп Ердоган.\r\nНеговият устрем да запази юздите на властта стана причина за много по широки репресии на човешките права и широкомащабни арести на профсъюзни дейци, академици и журналисти.\r\nПо-рано този месец, първият секретар на Турската комунистическа партия, Кемал Окуян, беше арестуван и хвърлен в затвора за това, че написа статия, в която предупреждава за опасностите на диктатурата.\r\nИ все пак, Турция е член на НАТО и нейните действия в Сирия не могат да бъдат разделени от по-широките стратегии на доминиращата сила в Алианса – САЩ.\r\nТова са действията на съюзниците на Великобритания. Кой беше този, който днес ни предупреждава, че Русия заплашва нашата сигурност и че трябва да отделим повече средства за оръжия?\r\nПревод и редакция:", "date": "2018.01.23", "title": "Morning Star: Поредният опит за разделяне на Сирия ще доведе само до повече смърт и страдание"}
{"url": "http://www.focus-news.net/news/2018/01/23/2480276/the-daily-express-vodesht-ikonomist-tvardi-kitay-bie-po-noviya-amerikanski-prezident-donald-tramp-kato-po-baraban.html", "text": "Китайците удрят по американския президент Доналд Тръмп като по барабан, още откакто той се нанесе в Белия Дом, твърди водещият икономист Карл Вайнберг, основател на компанията за изследвания High Frequency Economic, пише британското евроскептично издание The Daily Express.\r\nТръмп постоянно нападаше икономическите политики на източната нация още преди да стане президент. И сега пазарите нетърпеливо очакват повече детайли от новия американски президент, защото има страхове, че американския държавен глава ще определи Китай за „валутен манипулатор“ – етикет, който ще играе в полза на Пекин, обясни икономистът.\r\nКолосалната държава напоследък се опитва да държи юана силен.\r\nНо ако Китай позволи на валутата си да отслабне, това ще създаде сериозни проблеми за Тръмп, защото ще помогне за увеличаването на китайския износ.\r\nВайнберг заяви пред CNBC, че „Китай в момента манипулира усилването на юана и ако в един момент спре да го прави, юана ще поевтинее, а Тръмп не иска това“.\r\n„Мисля, че китайците го удрят като барабан в това отношение“, подчерта той.\r\nОще преди инаугурацията си, Тръмп сигнализира, че моментната сила на долара е проблем за САЩ.\r\nВ пореден сблъсък, случил се миналата седмица, китайският президент Си Дзинпин се изказа в полза на глобализацията и против протекционистката политика, предпочитана от Тръмп.\r\nВайнберг добави: „Слушайки президента Си, който излиза и казва – САЩ не искат повече да са хегемон в търговията и глобализма, тогава ние сме щастливи да поемем щафетата. Това е сериозна промяна в световния икономически ред и не виждам как е възможно някой да спечели от това“.\r\nПревод и редакция:", "date": "2018.01.23", "title": "The Daily Express: Водещ икономист твърди: Китай бие по новия американски президент Доналд Тръмп като по барабан"}
{"url": "http://www.focus-news.net/news/2018/01/23/2480277/the-independent-velikobritaniya-veche-e-dala-printsipnoto-si-saglasie-na-es-za-tranziten-period-v-norvezhki-stil.html", "text": "Великобритания вече е дала „принципното си съгласие“ за транзитен период след Брекзит „в норвежки стил“, който предполага, че Лондон ще приеме европейските правила без правото да ги оформя, заяви висшестоящ представител на Брюксел пред британското ляво-либерално издание The Independent.\r\nКлючов член на екипа от преговарящи на ЕС за Брекзит заяви, че британските му колеги не са имали възражения за планове, които предвиждат приемане на свободното придвижване на хора, правилата на митническия съюз и попадане под юрисдикцията на Европейския съд.\r\nПредположението, че екипът на Тереза Мей е преглътнал предложението за транзитния период след Брекзит от Брюксел може да разяри депутатите от управляващата в Обединеното кралство Консервативна партия, които вярват, че това ще остави Великобритания „васална държава“ за две години след излизането й от Съюза.\r\nДанни от проучване сред депутатите на „Торите“, проведено в понеделник, сочат, че три четвърти от тях не желаят транзитен период, в който ще продължи свободното придвижване на европейски граждани.\r\nПревод и редакция:", "date": "2018.01.23", "title": "The Independent: Великобритания вече е дала „принципното си съгласие“ на ЕС за транзитен период „в норвежки стил“"}
{"url": "http://www.focus-news.net/news/2018/01/23/2480278/chehiya-podkrepi-balgariya-za-shengen-obzor.html", "text": "След среща с министър-председателя Бойко Борисов, чешкият премиер Андрей Бабиш заяви, че Европа трябва да помисли над Шенгенското пространство. „Не разбираме защо Гърция е в Шенген, а България, Хърватия, Румъния не са“, коментира той. Андрей Бабиш изтъкна, че двамата с Бойко Борисов са обсъдили важните за страната му въпроси - Дъблинското споразумение и миграцията. Той беше категоричен, че Дъблинският регламент не работи ефективно, особено в частта за квотите за разпределение на бежанци и трябва да бъде променен. Според чешкия премиер е неприемливо, че решението за квоти за бежанци е било взето на ниво министри на вътрешни работи. „Разчитаме на Българското председателство, за да решим тези въпроси“, заяви Андрей Бабиш. \r\nБойко Борисов посочи, че между България и Чехия няма нерешени въпроси, а двете страни имат огромно приятелство и доверие. „Дъблинското споразумение не работи, така както искаме, не само разделя, а буквално разцепва Европа. Мисля, че с доверието, което имаме помежду си, ще намерим разумен компромис“, посочи премиерът Борисов. По думите му компромис може да се постигне с изграждане на центрове за сигурност извън ЕС. „Дипломацията ни трябва да работи за мирен процес, да се погрижим за тези хора, които бягат от войната. Трябва да има и срок - да знаем след колко време ще се върнат по родните си места“, коментира Бойко Борисов. Той се обяви за нормализиране на отношенията между ЕС и Турция. Според него това ще гарантира по-силното и сигурно участие на Турция в НАТО. „Турция е наш съсед, трябва да решим проблема с мигрантите на масата за преговори“, заяви той. Относно Брекзит премиерът посочи, че ЕС трябва да продължи да има необходимия обмен с Великобритания по темите борба с тероризма и миграция.\r\nБиляна ИВАНОВА", "date": "2018.01.23", "title": "Чехия подкрепи България за Шенген (ОБЗОР)"}
{"url": "http://www.focus-news.net/news/2018/01/23/2480279/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания вече е дала „принципното си съгласие“ за транзитен период след Брекзит „в норвежки стил“, който предполага, че Лондон ще приеме европейските правила без правото да ги оформя, заяви висшестоящ представител на Брюксел пред британското ляво-либерално издание The Independent.\r\nКлючов член на екипа от преговарящи на ЕС за Брекзит заяви, че британските му колеги не са имали възражения за планове, които предвиждат приемане на свободното придвижване на хора, правилата на митническия съюз и попадане под юрисдикцията на Европейския съд.\r\nПредположението, че екипът на Тереза Мей е преглътнал предложението за транзитния период след Брекзит от Брюксел може да разяри депутатите от управляващата в Обединеното кралство Консервативна партия, които вярват, че това ще остави Великобритания „васална държава“ за две години след излизането й от Съюза.\r\nДанни от проучване сред депутатите на „Торите“, проведено в понеделник, сочат, че три четвърти от тях не желаят транзитен период, в който ще продължи свободното придвижване на европейски граждани.\r\n*** Китайците удрят по американския президент Доналд Тръмп като по барабан, още откакто той се нанесе в Белия Дом, твърди водещият икономист Карл Вайнберг, основател на компанията за изследвания High Frequency Economic, пише британското евроскептично издание The Daily Express.\r\nТръмп постоянно нападаше икономическите политики на източната нация още преди да стане президент. И сега пазарите нетърпеливо очакват повече детайли от новия американски президент, защото има страхове, че американския държавен глава ще определи Китай за „валутен манипулатор“ – етикет, който ще играе в полза на Пекин, обясни икономистът.\r\nКолосалната държава напоследък се опитва да държи юана силен.\r\nНо ако Китай позволи на валутата си да отслабне, това ще създаде сериозни проблеми за Тръмп, защото ще помогне за увеличаването на китайския износ.\r\nВайнберг заяви пред CNBC, че „Китай в момента манипулира усилването на юана и ако в един момент спре да го прави, юана ще поевтинее, а Тръмп не иска това“.\r\n„Мисля, че китайците го удрят като барабан в това отношение“, подчерта той.\r\nОще преди инаугурацията си, Тръмп сигнализира, че моментната сила на долара е проблем за САЩ.\r\nВ пореден сблъсък, случил се миналата седмица, китайският президент Си Дзинпин се изказа в полза на глобализацията и против протекционистката политика, предпочитана от Тръмп.\r\nВайнберг добави: „Слушайки президента Си, който излиза и казва – САЩ не искат повече да са хегемон в търговията и глобализма, тогава ние сме щастливи да поемем щафетата. Това е сериозна промяна в световния икономически ред и не виждам как е възможно някой да спечели от това“.\r\n*** Нападението на Турция над сирийската кюрдска общност в Африн продължава. То представлява поредна и много опасна ескалация на военните интервенции на страните от НАТО в Сирия, пише британското крайно-ляво издание Morning Star.\r\nТурция определи като своя цел установяването на 30-километрова буферна зона край южната си граница със Сирия.\r\nТова означава насилственото анексиране на значителна част от сирийската територия и неописуемо страдание за преобладаващо кюрдското население и, ако операцията е успешна, изгонването на местните обитатели на юг, в района, контролиран от подкрепяната от САЩ кюрдска милиция „Отряди за народна самоотбрана“.\r\nТурция твърди, че тези гранични райони се използват за осъществяването на военни акции в Турция от военното крило на Работническата партия на Кюрдистан (ПКК), създадено преди четиридесет години, за да защитава правата на 14 милиона кюрдски граждани на Турция.\r\nНо съществуването на вътрешна кампания в Турция е почти изцяло продукт на авторитарните и репресивни политики на самото турско правителство.\r\nОт поколения кюрдския език и културните права на този народ са преследвани. Движенията за придобиване на тези права се ликвидират по брутален начин.\r\nИсторическият лидер на ПКК, Абдула Юджалан, е в турски затвор от 19 години и всички негови призиви за преговори и прекратяване на въоръжената кампания се отхвърлят.\r\nСоциалдемократическата Народна демократична партия (НДП), основана през 2012 година и спечелила 13% от всички гласове на парламентарните избори в Турция през 2014 година, беше подложена на подобни атаки. Осем от депутатите й продължават да са в затвора, като дори им се отказват посещения.\r\nТази политика отразява екстремния турски национализъм, използван от турския президент Реджеп Таийп Ердоган.\r\nНеговият устрем да запази юздите на властта стана причина за много по широки репресии на човешките права и широкомащабни арести на профсъюзни дейци, академици и журналисти.\r\nПо-рано този месец, първият секретар на Турската комунистическа партия, Кемал Окуян, беше арестуван и хвърлен в затвора за това, че написа статия, в която предупреждава за опасностите на диктатурата.\r\nИ все пак, Турция е член на НАТО и нейните действия в Сирия не могат да бъдат разделени от по-широките стратегии на доминиращата сила в Алианса – САЩ.\r\nТова са действията на съюзниците на Великобритания. Кой беше този, който днес ни предупреждава, че Русия заплашва нашата сигурност и че трябва да отделим повече средства за оръжия?", "date": "2018.01.23", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/01/23/2480280/badeshteto-na-evropeyskiya-sayuz-obsadiha-na-sreshta-v-sofiya-predsedatelite-na-komisiite-po-evropeyski-vaprosi-na-parlamentite-na-es-obzor.html", "text": "Бъдещето на Европейския съюз обсъдиха на среща в София председателите на Комисиите по европейски въпроси на парламентите на ЕС (КОСАК). Председателят на Народното събрание Цвета Караянчева приветства участниците в срещата и поясни, че КОСАК е изразител на фундаменталните ценности на Европейския съюз – равенството и свободата. „Вече близо 30 години КОСАК се утвърждава като успешен формат за участие на парламентите в процеса на вземане на решения по актуалните въпроси от европейския дневен ред. Той е и своеобразен гарант за участието на гражданите на Съюза в демократичния контрол върху Европейските институции по отношение на спазването на принципите за субсидиарност и пропорционалност“, каза още тя и отбеляза част от приоритетите на Българското председателство, които са обект на обсъждане по време на срещата - икономически растеж и социално сближаване, европейска перспектива и свързаност на Западните Балкани, сигурност и стабилност в силна и единна Европа и цифрова икономика и умения на бъдещето.\r\nПредседателят на парламентарната Комисия по европейски въпроси и контрол на европейските фондове Кристиан Вигенин уточни, че съвместните усилия на комисиите от всички държави ще бъдат доказателство пред гражданите на ЕС, че Съюзът е адаптивен, уверен и отговорен. За да онагледи смисъла, заложен в девиза на Българското председателство – „Съединението прави силата“, той разказа легендата за древния български владетел хан Кубрат и за неговите синове. „Мисля, че тази притча е особено поучителна в контекста на днешния свят, който се нуждае от сила и решимост, за да запази единството си и да отговори по-добре на очакванията на своите граждани в областта на сигурността, икономиката, социалното приобщаване, опазването на околната среда и промените в климата. Защото немислимото вчера се оказа необходимост днес“, коментира Вигенин.\r\nМинистърът на Българското председателство на Съвета на ЕС Лиляна Павлова уточни, че доброто партньорство между страните членки е било водещ принцип при разработване на приоритетите на Българското председателство. „Основно послание на България е „Съединението прави силата“ и се надявам сега то да бъде припознато повече от всякога в Европа“, каза още тя. Павлова очерта най-важните приоритети по време на следващите шест месеца и обясни,  че по част от тях предизвикателствата ще са големи, защото не винаги държавите имат еднакво мнение и единна позиция. „Но по време на Българското председателство по всички теми ще търсим пресечната точка, която да удовлетворява интереса на всички заинтересовани страни. За нас е изключително важно да бъдем добър балансьор“, каза още тя.\r\nПървият заместник-председател на Европейската комисия Франс Тимерманс пожела успех на Българското председателство в този изключително труден период от време. „Изразявам пълното доверие и убеденост на Европейската комисия в способността на Българското председателство да бъде едно от най-успешните председателства в мандата на настоящата комисия. Много от гражданите на ЕС са на мнение, че вече не контролират собствената си съдба. Само ако прегърнем бъдещето като време на потенциално развитие и напредък, само тогава можем да продължим напред. Ако сме толкова влюбени в едно митологично минало, ще пропуснем възможностите да създадем по-добро бъдеще за нашите общества, за нашите деца”, каза още той.\r\nПредседателят на Комисията по регионално развитие в Европейския парламент Искра Михайлова представи пред участниците в срещата позициите и работата на комисията, свързана с бъдещето на Съюза. „Нашата дейност е подчинена на категоричното ни убеждение, че само обединени можем да бъдем по-силни и по-успешни. Задачата ни е да направим Европейския съюз по-близък и разбираем за своите граждани, защото близостта на гражданите с европейските политики и институции е в основата на неговото бъдеще“, коментира тя.\r\nПо време на срещата вицепрезидентът Илияна Йотова откри дискусия на тема „Бъдещето на Европейския съюз – сила в единството“. „Преживяваме един от най-колебливите периоди в развитието на ЕС и неговото функциониране не удовлетворява европейските граждани. Конкретните политики и решения, а не теоретичните конструкции, родени в офиси, ще напишат неговото бъдеще“, отбеляза тя и допълни, че причините за настоящата ситуация са много – от бюрокрацията, която измести визионерството, до закъснелите реакции на кризите, които ни разтърсиха в последните години. „Не можем да увлечем европейските граждани да се включат в дебата за бъдещето на ЕС. Дали равнодушието е вече диагноза – това е най-важният въпрос, на който трябва да си отговорим. Европа се раздели и освен работещи решения, сякаш днес сторим повече огради – огради не само срещу пристигащите, но и едни между други”, коментира вицепрезидентът.\r\nПо темата на третата сесия „Ролята на европейските макрорегионални стратегии за постигане на устойчиво развитие, сигурност и стабилност” се включиха и посланикът за региона на Балтийско море на Министерството на външните работи на Естония и председател на Националната координационна група на Стратегията на ЕС за региона на Балтийско море Раул Малк, заместник-министърът на регионалното развитие и благоустройството на България и Национален координатор за Стратегията на ЕС за Дунавския регион Деница Николова и Адроне Перкаускине, началник на отдел „Регионално сътрудничество и организация за сигурност в Европа в Европейската служба за външна дейност“.", "date": "2018.01.23", "title": "Бъдещето на Европейския съюз обсъдиха на среща в София председателите на Комисиите по европейски въпроси на парламентите на ЕС (ОБЗОР)"}
{"url": "http://www.focus-news.net/news/2018/01/23/2480281/evrodeputatat-momchil-nekov-initsiira-izgotvyaneto-na-silna-balgarska-pozitsiya-sreshtu-dvoyniya-standart-na-hranite-v-es-obzor.html", "text": "Евродепутатът от Групата на Прогресивния алианс на социалистите и демократите в Европейския парламент Момчил Неков инициира изготвянето на силна българска позиция срещу двойния стандарт на храните в ЕС. За целта той организира работна среща, свързана с разработването на парламентарно становище за „Двойния стандарт при храните в Европейския съюз“. Той отчете, че в социалните мрежи от години има коментари по темата за двойното качество при храните. Според него това нещо трябва да престане. Евродепутатът поясни, че изготвеното становище по темата включва няколко искания: в най-кратък срок да бъдат финализирани анализите от отпуснатите финансови ресурси от 2 млн. евро за изготвянето на методология и анализи на различите продукти в държавите членки на ЕС, както и еднозначно прекратяване на практиката за двойното качество на стандартите при хранителните продукти и даване на възможност на бизнеса да споменава местни рецепти, ако има такива. Според него разликата в качеството на храните е разлика в отношението към потребителите. \r\nНа работната среща присъстваха още омбудсманът на Република България Мая Манолова и председателят на Комисията за защита на потребителите Димитър Маргаритов. Омбудсманът посочи, че темата срещу двойните стандарти на храните е нейна кауза и определи тези стандарти като хранителна измама. Мая Манолова настоя за създаването на европейска директива, която да забрани производството и предлагането на храни с двойни стандарти. Тя предложи и създаването на единен европейски орган, който да контролира наличието на двойни стандарти при храните. Според нея националните органи не са в състояние да се справят с огромните мултинационални компании.\r\nДимитър Маргаритов допълни, че е необходима база данни, която да помогне установяването на сърцевината на проблема с двойните стандарти при храните. \r\nДеница КИТАНОВА", "date": "2018.01.23", "title": "Евродепутатът Момчил Неков инициира изготвянето на силна българска позиция срещу двойния стандарт на храните в ЕС (ОБЗОР)"}
{"url": "http://www.focus-news.net/news/2018/01/23/2480282/tass-ruski-iztrebiteli-v-kamchatka-sa-proveli-vazdushen-boy-v-stratosferata.html", "text": "Изтребители от морската авиация на Тихоокеанския флот (ТОФ) на Русия в Камчатка са провели въздушен бой в стратосферата при свръхзвукова скорост. Един от изтребителите е трябвало да намери и да прихване втория, играещ ролята на нарушител, като не са използвани наземни средства на ПВО, предава ТАСС, като се позовава на съобщение от официалният представител на ТОФ Николай Воскресенски.\r\n„В ролята на нарушител на въздушната граница е влязъл височинният изтребител-прихващач МиГ-31, летящ на височина около 20 км. Пред екипажа на „нарушителя“ е стояла задача да проникне на пределна скорост във въздушното пространство на Русия, да премине определена граница и да избяга от възможно преследване. За прихващане на целта по тревога е вдигнат изтребител-прихващач Миг_31 от авиобазата Елизово (Камчатски край). С цел усложнение на задачата за търсене и унищожаване на „нарушителя“, на екипажа на МиГ-31 е поръчано да изпълни задачата самостоятелно, без да се привличат наземни средства на ПВО“, съобщи Воскресенски.\r\nЕкипажът на изтребителя, развивайки свръхзвукова скорост от повече от 2200 км/ч, е заел позиция в долните слоеве на стратосферата, на височина повече от 14 км, открил е въздушната цел, прихванал я е и я е унищожил с помощта на електронен пуск на ракета. „Нарушителят“ е приложил противоракетна маневра, но целта е била поразена успешно. Дистанцията на унищожение на условния нарушител на въздушната граница е била повече от 100 км. \r\nПревод и редакция:", "date": "2018.01.23", "title": "ТАСС: Руски изтребители в Камчатка са провели въздушен бой в стратосферата"}
{"url": "http://www.focus-news.net/news/2018/01/23/2480283/fox-news-donald-tramp-podpisa-zakon-za-prekratyavane-na-tridnevnoto-spirane-na-deynostta-na-amerikanskoto-pravitelstvo.html", "text": "Федералното правителство на САЩ ще поднови изцяло дейността си във вторник, след като президентът на страната  Доналд Тръмп подписа Закон за финансирането му до 8 февруари, предава американската новинарска телевизия Fox News.\r\nТръмп подписа мярката в понеделник вечерта (американско време, във вторник около 4:00 българско), няколко часа, след като Сената и Конгреса одобриха допълнително финансиране за правителството след оттегляне на опозицията на Демократическата партия.\r\nДемократите се съгласиха да допуснат възобновяване на дейността на институциите, след като Републиканците се съгласиха да допуснат до разглеждане в Сената закон, който ще защити нелегалните мигранти, пристигнали в САЩ като невръстни деца. \r\n„До няколко часа правителството ще възобнови дейността си“, заяви лидерът на малцинството в Сената (на Демократите) Чък Шъмър от трибуната на Сената.\r\nГласуването в Сената завърши при 81-18 гласа в полза на мярката, а няколко часа по-късно и Конгреса го последва с 266-150 гласа.\r\n„Доволен съм, че Демократите в Конгреса се вразумиха и се съгласиха да финансираме великите ни военни, граничните патрули, екипите за бързо реагиране и застраховките за деца в неравностойно положение“, заяви Тръмп чрез писмено съобщение.\r\nПревод и редакция:", "date": "2018.01.23", "title": "Fox News: Доналд Тръмп подписа закон за прекратяване на тридневното спиране на дейността на американското правителство"}
{"url": "http://www.focus-news.net/news/2018/01/23/2480284/pravda-zashto-kitay-priznava-prevazhodstvoto-na-ruskata-nad-kitayskata-armiya.html", "text": "Китайските експерти си зададоха въпроса, може ли да се счита Русия за военна държава и си спомниха последните конфликти с нейно участие, пише руското издание „Правда“.\r\nСпоред мнението на експертите от изданието Sina.com, има само три ключови фактора, които трябва да се вземат под внимание: опитът за водене на реални бойни действия, регионалният авторитет и износът на оръжие. В тази връзка, последните случаи на използване на руско оръжие са показателни.\r\nВ Чечня, руските войници стояха до последно и след кръвопролитни сражения си върнаха контрола над региона. В Грузия, Русия имаше нужда точно от десет дни, за да завърши войната, удържайки пълна и почти безкръвна победа.\r\nА по време на бойните действия в Сирия, Русия използва немалко разнообразни видове оръжия, като много от тях бяха използвани за първи път. Например, Су-35 беше изпитан в бойни действия за първи път, както и комплексът за ПВО С-400, а стратегическите бомбардировачи Ту-160 нанесоха първите си ракетно-бомбени удари по наземни цели.\r\nАнализаторите подчертават, че в Сирия, Русия се е справила практически на най-високо ниво. Освен това, в последствие много влиятелни лица от близкоизточните страни са изразили желание да си купят руско оръжие и снаряжение.\r\nВ заключение, цялата работа може да се заключи в това, че Русия обладава разрушителната сила на ядрената триада. Тя има самолетоносачи, невидими изтребители от пето поколение, системи за ПРО, както и глобална навигационна спътникова система за позициониране.\r\nПри това, огромната територия на Русия, богата на природни ресурси, способства за скорошното завършване на градежа на индустриалната база, както и благоприятства стабилния експорт на военна сила, осъществяван от военната промишленост, заключиха китайските анализатори.\r\nПревод и редакция:", "date": "2018.01.23", "title": "„Правда“: Защо Китай признава превъзходството на руската над китайската армия"}
{"url": "http://www.focus-news.net/news/2018/01/23/2480285/moskovskiy-komsomolets-gerhard-shryoder-ne-e-vzel-500-hilyadi-za-rabotata-si-v-rosneft.html", "text": "Както отбеляза изпълнителният директор на руската нефтегазова компания „Роснефт“ Игор Сечин, бившият немски канцлер Герхард Шрьодер, влязъл в съвета на директорите на компанията през октомври 2017 година, се е отказал от полагащото се за работата му огромно възнаграждение, пише руското издание „Москвоский комсомолец“, като се позовава на информация от „Ведомости“.\r\nСпоред думите на главния менинджър на „Роснефт“ Игор Сечин, бившият канцлер на Германия, оглавил съвета на директорите на компанията през 2017 година, не е приел предложеното му базово възнаграждение за корпоративната година в размер на $500 хиляди. При това, според данните на „Ведомости“, във вътрешните документи на „Роснефт“ се посочва, че тази сума е стандартен бонус за директорите на големи нефтегазови компании и тя е достатъчна за задържането на хората с необходимите знания и компетенции.\r\nНа свой ред, в интервю пред ТАСС, Сечин отбеляза, че Шрьодер има голям принос за развитието на руско-германското сътрудничество, Позицията на немския политик се основава на разбирането за стратегическата важност от такова сътрудничество и устойчивото развитие на германската икономика, уточни Сечин. „Навярно, неслучайно г-н Шрьодер прие предложението за работа в „Роснефт“, отказвайки се от възнаграждение за позиция в съвета на директорите на компанията“, добави още изпълнителният директор на „Роснефт“.\r\nПо-нататък, „Ведомости“ съобщават, че подобни суми се срещат и в „Газпром“, например, възнаграждението на председателя на съвета на директорите и неговия заместник са съответно $551 и $533 хиляди долара. При това посочените суми не са най-големите на корпоративния пазар. Работата на независимия председател на съвета на директорите на „Уралкалий“ се оценяват на сумата $1 млн, а заемащият същата длъжност в „Норникел“ получава от порядъка на $1,12 млн.\r\nСледва да се отбележи, че Шрьодер винаги се изказва в полза на сближение между Москва и Берлин и критикува Западните санкции. Също така, той е уверен, че нито един руски президент няма да се откаже от Крим и няма да извади полуострова от състава на Руската Федерация.\r\nПревод и редакция:", "date": "2018.01.23", "title": "„Московский комсомолец“: Герхард Шрьодер не е взел $500 хиляди за работата си в „Роснефт“"}
{"url": "http://www.focus-news.net/news/2018/01/23/2480286/zadarzhaha-dvama-za-vzriva-na-bankomat-v-sapareva-banya-izvarshen-prez-noemvri-2017-g-obzor.html", "text": "Служители на ОДМВР-Перник задържаха двама заподозрени  за взрива на банкомат в Сапарева баня, извършен през ноември 2017 г.  - 40-годишният Красимир Йорданов-Джонката и 35-годишнията Кирил Микев-Свещичката (35г.). Двамата, заедно с 41-годишният Тодор Богданов, бяха обявени за издирване миналата година за обир на 9000 лв. от банкомат в центъра на Сапарева баня. По случая бяха предприети активни издирвателни действия на територията на областите Кюстендил и Перник, като в работата бяха включени следови кучета и хеликоптер. Вследствие на проведената акция беше задържан 34-годишният Господин Динев, а другите трима  бяха обявени общодържавно издирване. Йорданов и Микев са задържани в нощта срещу понеделник от служители на Второ и Първо РУ-Перник. Към 12.30 часа автопатрул на „Пътна полиция“ спрял за проверка лек автомобил Фолксваген „Голф“. Колата се движела от пернишкия кв. „Църква“ посока с. Студена и след като полицаите подали сигнал на шофьора, колата спряла на около 150 метра от униформените. Двама мъже изскочили от автомобила и побягнали - прескачали огради, бягали през дворове. Преследването продължило около час, когато единият бил задържан на улицата, а другият – заграден докато опитвал да се покрие във водите на р. Струма. \r\nРайонна прокуратура – Дупница повдигна  обвинение на  Микев и Йорданов за участие в обира на банкомата в Сапарева баня. За това престъпление законът предвижда наказание „лишаване от свобода“ от три до петнадесет години. Предстои задържането им с постановление на прокурор в РП-Дупница за срок до 72 часа. \r\nНа 10 ноември Районната прокуратура в Дупница повдигна обвинение на Динев за съучастие във взривяването и обира на банкомата. Според обвинението Динев е помагал на групата да взриви банкомата и да открадне парите, а впоследствие и да се измъкне от местопрестъплението. На 22 ноември Окръженият съд в Кюстендил реши да остави в ареста задържания Динев. \r\nРазследването по случая продължава. Все още се издирва 41-годишният Тодор Богданов.", "date": "2018.01.23", "title": "Задържаха двама за взрива на банкомат в Сапарева баня, извършен през ноември 2017 г. (ОБЗОР)"}
{"url": "http://www.focus-news.net/news/2018/01/23/2480287/oshte-tri-obshtini-obyaviha-gripna-epidemiya-obzor.html", "text": "От вторник ще бъде обявена грипна епидемия на територията на общините Димитровград, Трявна и Дряново. Дните от 23 до 26 януари 2018 г. са обявени и за неучебни в общините Трявна и Дряново. В Димитровград грипната епидемия е в сила до 28 януари 2018 г. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nГрипна епидемия от днес е в сила в община в Благоевград. До вторник включително ще продължи грипната епидемия в област Пазарджик.  \r\nРусенска област е в предепидемичен период. От 23 януари 2018 г. се отменя грипната епидемия на територията на Пернишка област. \r\nКартината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.23", "title": "Още три общини обявиха грипна епидемия (ОБЗОР)"}
{"url": "http://www.focus-news.net/news/2018/01/23/2480288/gazetarusiya-nito-krachka-nazad-zashto-rusiya-ostava-v-pridnestrovieto.html", "text": "В хода на преговорите между президента на Приднестровието Вадим Красноселски и ръководителят на комитета на Съвета на Федерацията (горната камара на руския парламент) за международни отношения Константин Косачев, Красноселски е изразил безпокойството си по повод влошаването на отношенията между Русия и Молдова. „Ние не искаме лоши отношения между Русия и Молдова. Това е наша принципна позиция, защото самите ние ще страдаме от това“, заяви лидерът на непризнатата република, пише руското издание „Газета“.\r\nСъщевременно, лидерът на Приднестровието се изказа рязко срещу извеждането на руските военнослужещи от републиката и заменянето на контингента руски миротворци.\r\n„На 21 юли 2017 година, в парламента на Молдова беше прието решение, съгласно което се предлага извеждането на руската армия от територията на Приднестровието и замяната на миротворческата мисия с каквато и да е гражданска мисия, полицаи, „каски“ и т.н. За нас подобно решение е съвършено неприемливо“, категоричен е Красноселски.\r\nОчевидно думите на политика са били своеобразен задочен отговор на прозвучалите миналата събота изказвания на председателя на молдовския парламент Андриан Канду. Той обвини Русия в нарушение на международното право и „окупация“ на Приднестровието. Освен това, председателят на законодателния орган разказа за своите намерение да изиска от Русия милиони долари за тази „окупация“.\r\nСпоред заключението на изданието, извеждането на руската армия няма да бъде в полза на Кишинев. Ако миротворците излязат от Приднестровието, то управляващото мнозинство ще загуби мандата си, тъй като половин милион потенциални молдовски избиратели от приднестровието веднага ще преобърнат баланса на силите в полза на „консервативната опозиция“. Затова присъствието на руския контингент в крайна сметка само помага на Демократическата партия да не загуби своята власт.\r\nПревод и редакция:", "date": "2018.01.23", "title": "“Газета“(Русия): Нито крачка назад: Защо Русия остава в Приднестровието"}
{"url": "http://www.focus-news.net/news/2018/01/23/2480289/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Както отбеляза изпълнителният директор на руската нефтегазова компания „Роснефт“ Игор Сечин, бившият немски канцлер Герхард Шрьодер, влязъл в съвета на директорите на компанията през октомври 2017 година, се е отказал от полагащото се за работата му огромно възнаграждение, пише руското издание „Москвоский комсомолец“, като се позовава на информация от „Ведомости“.\r\nСпоред думите на главния менинджър на „Роснефт“ Игор Сечин, бившият канцлер на Германия, оглавил съвета на директорите на компанията през 2017 година, не е приел предложеното му базово възнаграждение за корпоративната година в размер на $500 хиляди. При това, според данните на „Ведомости“, във вътрешните документи на „Роснефт“ се посочва, че тази сума е стандартен бонус за директорите на големи нефтегазови компании и тя е достатъчна за задържането на хората с необходимите знания и компетенции.\r\nНа свой ред, в интервю пред ТАСС, Сечин отбеляза, че Шрьодер има голям принос за развитието на руско-германското сътрудничество, Позицията на немския политик се основава на разбирането за стратегическата важност от такова сътрудничество и устойчивото развитие на германската икономика, уточни Сечин. „Навярно, неслучайно г-н Шрьодер прие предложението за работа в „Роснефт“, отказвайки се от възнаграждение за позиция в съвета на директорите на компанията“, добави още изпълнителният директор на „Роснефт“.\r\nПо-нататък, „Ведомости“ съобщават, че подобни суми се срещат и в „Газпром“, например, възнаграждението на председателя на съвета на директорите и неговия заместник са съответно $551 и $533 хиляди долара. При това посочените суми не са най-големите на корпоративния пазар. Работата на независимия председател на съвета на директорите на „Уралкалий“ се оценяват на сумата $1 млн, а заемащият същата длъжност в „Норникел“ получава от порядъка на $1,12 млн.\r\nСледва да се отбележи, че Шрьодер винаги се изказва в полза на сближение между Москва и Берлин и критикува Западните санкции. Също така, той е уверен, че нито един руски президент няма да се откаже от Крим и няма да извади полуострова от състава на Руската Федерация.\r\n*** Китайските експерти си зададоха въпроса, може ли да се счита Русия за военна държава и си спомниха последните конфликти с нейно участие, пише руското издание „Правда“.\r\nСпоред мнението на експертите от изданието Sina.com, има само три ключови фактора, които трябва да се вземат под внимание: опитът за водене на реални бойни действия, регионалният авторитет и износът на оръжие. В тази връзка, последните случаи на използване на руско оръжие са показателни.\r\nВ Чечня, руските войници стояха до последно и след кръвопролитни сражения си върнаха контрола над региона. В Грузия, Русия имаше нужда точно от десет дни, за да завърши войната, удържайки пълна и почти безкръвна победа.\r\nА по време на бойните действия в Сирия, Русия използва немалко разнообразни видове оръжия, като много от тях бяха използвани за първи път. Например, Су-35 беше изпитан в бойни действия за първи път, както и комплексът за ПВО С-400, а стратегическите бомбардировачи Ту-160 нанесоха първите си ракетно-бомбени удари по наземни цели.\r\nАнализаторите подчертават, че в Сирия, Русия се е справила практически на най-високо ниво. Освен това, в последствие много влиятелни лица от близкоизточните страни са изразили желание да си купят руско оръжие и снаряжение.\r\nВ заключение, цялата работа може да се заключи в това, че Русия обладава разрушителната сила на ядрената триада. Тя има самолетоносачи, невидими изтребители от пето поколение, системи за ПРО, както и глобална навигационна спътникова система за позициониране.\r\nПри това, огромната територия на Русия, богата на природни ресурси, способства за скорошното завършване на градежа на индустриалната база, както и благоприятства стабилния експорт на военна сила, осъществяван от военната промишленост, заключиха китайските анализатори.\r\n***В хода на преговорите между президента на Приднестровието Вадим Красноселски и ръководителят на комитета на Съвета на Федерацията (горната камара на руския парламент) за международни отношения Константин Косачев, Красноселски е изразил безпокойството си по повод влошаването на отношенията между Русия и Молдова. „Ние не искаме лоши отношения между Русия и Молдова. Това е наша принципна позиция, защото самите ние ще страдаме от това“, заяви лидерът на непризнатата република, пише руското издание „Газета“.\r\nСъщевременно, лидерът на Приднестровието се изказа рязко срещу извеждането на руските военнослужещи от републиката и заменянето на контингента руски миротворци.\r\n„На 21 юли 2017 година, в парламента на Молдова беше прието решение, съгласно което се предлага извеждането на руската армия от територията на Приднестровието и замяната на миротворческата мисия с каквато и да е гражданска мисия, полицаи, „каски“ и т.н. За нас подобно решение е съвършено неприемливо“, категоричен е Красноселски.\r\nОчевидно думите на политика са били своеобразен задочен отговор на прозвучалите миналата събота изказвания на председателя на молдовския парламент Андриан Канду. Той обвини Русия в нарушение на международното право и „окупация“ на Приднестровието. Освен това, председателят на законодателния орган разказа за своите намерение да изиска от Русия милиони долари за тази „окупация“.\r\nСпоред заключението на изданието, извеждането на руската армия няма да бъде в полза на Кишинев. Ако миротворците излязат от Приднестровието, то управляващото мнозинство ще загуби мандата си, тъй като половин милион потенциални молдовски избиратели от приднестровието веднага ще преобърнат баланса на силите в полза на „консервативната опозиция“. Затова присъствието на руския контингент в крайна сметка само помага на Демократическата партия да не загуби своята власт.", "date": "2018.01.23", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/01/23/2480290/sport-zapochna-chetvartfinalniyat-mach-na-grigor-dimitrov-sreshtu-kayl-edmand-ot-otkritoto-parvenstvo-na-avstraliya.html", "text": "Започна мачът на най-добрия български тенисист Григор Димитров от четвъртфиналната фаза на Откритото първенство на Австралия срещу поставения под номер 11 в схемата американец Кайл Едмънд. Двамата играха преди броени дни на турнира в Бризбън, когато българинът победи в три сета.", "date": "2018.01.23", "title": "Спорт: Започна четвъртфиналният мач на Григор Димитров срещу Кайл Едмънд от Откритото първенство на Австралия"}
{"url": "http://www.focus-news.net/news/2018/01/23/2480291/pregled-na-mezhdunarodnite-novini-do-6-chasa-agentsiya-fokus.html", "text": "Както отбеляза изпълнителният директор на руската нефтегазова компания „Роснефт“ Игор Сечин, бившият немски канцлер Герхард Шрьодер, влязъл в съвета на директорите на компанията през октомври 2017 година, се е отказал от полагащото се за работата му огромно възнаграждение.\r\nСпоред думите на главния менинджър на „Роснефт“ Игор Сечин, бившият канцлер на Германия, оглавил съвета на директорите на компанията през 2017 година, не е приел предложеното му базово възнаграждение за корпоративната година в размер на $500 хиляди. При това, според данните на „Ведомости“, във вътрешните документи на „Роснефт“ се посочва, че тази сума е стандартен бонус за директорите на големи нефтегазови компании и тя е достатъчна за задържането на хората с необходимите знания и компетенции.\r\nНа свой ред, в интервю пред ТАСС, Сечин отбеляза, че Шрьодер има голям принос за развитието на руско-германското сътрудничество, Позицията на немския политик се основава на разбирането за стратегическата важност от такова сътрудничество и устойчивото развитие на германската икономика, уточни Сечин. „Навярно, неслучайно г-н Шрьодер прие предложението за работа в „Роснефт“, отказвайки се от възнаграждение за позиция в съвета на директорите на компанията“, добави още изпълнителният директор на „Роснефт“.\r\nПо-нататък, „Ведомости“ съобщават, че подобни суми се срещат и в „Газпром“, например, възнаграждението на председателя на съвета на директорите и неговия заместник са съответно $551 и $533 хиляди долара. При това посочените суми не са най-големите на корпоративния пазар. Работата на независимия председател на съвета на директорите на „Уралкалий“ се оценяват на сумата $1 млн, а заемащият същата длъжност в „Норникел“ получава от порядъка на $1,12 млн.\r\nСледва да се отбележи, че Шрьодер винаги се изказва в полза на сближение между Москва и Берлин и критикува Западните санкции. Също така, той е уверен, че нито един руски президент няма да се откаже от Крим и няма да извади полуострова от състава на Руската Федерация.\r\n*** Федералното правителство на САЩ ще поднови изцяло дейността си във вторник, след като президентът на страната  Доналд Тръмп подписа Закон за финансирането му до 8 февруари.\r\nТръмп подписа мярката в понеделник вечерта (американско време, във вторник около 4:00 българско), няколко часа, след като Сената и Конгреса одобриха допълнително финансиране за правителството след оттегляне на опозицията на Демократическата партия.\r\nДемократите се съгласиха да допуснат възобновяване на дейността на институциите, след като Републиканците се съгласиха да допуснат до разглеждане в Сената закон, който ще защити нелегалните мигранти, пристигнали в САЩ като невръстни деца. \r\n„До няколко часа правителството ще възобнови дейността си“, заяви лидерът на малцинството в Сената (на Демократите) Чък Шъмър от трибуната на Сената.\r\nГласуването в Сената завърши при 81-18 гласа в полза на мярката, а няколко часа по-късно и Конгреса го последва с 266-150 гласа.\r\n„Доволен съм, че Демократите в Конгреса се вразумиха и се съгласиха да финансираме великите ни военни, граничните патрули, екипите за бързо реагиране и застраховките за деца в неравностойно положение“, заяви Тръмп чрез писмено съобщение.\r\n***Великобритания вече е дала „принципното си съгласие“ за транзитен период след Брекзит „в норвежки стил“, който предполага, че Лондон ще приеме европейските правила без правото да ги оформя.\r\nКлючов член на екипа от преговарящи на ЕС за Брекзит заяви, че британските му колеги не са имали възражения за планове, които предвиждат приемане на свободното придвижване на хора, правилата на митническия съюз и попадане под юрисдикцията на Европейския съд.\r\nПредположението, че екипът на Тереза Мей е преглътнал предложението за транзитния период след Брекзит от Брюксел може да разяри депутатите от управляващата в Обединеното кралство Консервативна партия, които вярват, че това ще остави Великобритания „васална държава“ за две години след излизането й от Съюза.\r\nДанни от проучване сред депутатите на „Торите“, проведено в понеделник, сочат, че три четвърти от тях не желаят транзитен период, в който ще продължи свободното придвижване на европейски граждани.\r\n*** Силите на въоръжената сирийска опозиция са започнали настъпателна операция в понеделник срещу контролирани от сирийския режим позиции в района на Туркменската планина в провинция Латакия, съобщи техният командир.\r\nВ изказване пред Anadolu, командирът на „Джабал ал Ислам“ Захир абу Усама заяви, че Русия „атакува интензивно Идлиб“.\r\n„За да притъпим тези атаки, ние започнахме своя операция в района на Туркменската планина“ заяви той.\r\nУсама добави, че бойците са завладели селата Вила и Капикая, край град Сарраф, които са били под контрола на сирийския режим.\r\nСъобщава се още, че голям брой бойци от сирийската армия са били убити по време на внезапните атаки на въоръжената опозиция.\r\nСпоред информация от местни източници, руски и сирийски самолети са атакували Туркменската планина след операцията на опозиционните сили.\r\n***Американска делегация на високо ниво пристигна в Анкара късно в понеделник, за да преговаря по няколко въпроса с турски представители, включително за сътрудничеството около турската военна операция в северозападния сирийски район Африн, според информация от дипломатически източници.\r\nАмериканската делегация ще проведе отделна среща с Генералния щаб на турските Въоръжени сили.\r\nГрупата на Турция за разговорите, които ще се проведат във вторник, ще бъде оглавявана от заместник-външния министър Ахмет Мухтар Гюн, американската от заместник асистент секретар Джонатан Коен, според информацията на източниците, които са пожелали да запазят анонимност.\r\nСпоред информация от Пентагона, разговорите между Вашингтон и Анкара ще бъдат съсредоточени основни върху провеждащата се операция на турската армия в сирийския район Африн.\r\n„Мога да ви кажа, че дори и в момента водим разговори с нашите турски съюзници за разрешаване на ситуацията“, заяви говорителят на американското военно ведомство Адриан Ранкин-Галоуей.\r\n*** Въоръжените групировки отново са нарушили режима на примирие в понеделник и са изстреляли минометни снаряди по християнски квартал Баб Тума в Дамаск. Както е съобщил пред агенция SANA представител на полицейското управление на Дамаск, един от снарядите се е взривил на автобусна спирка. В резултат от това са загинали 9 души, а още 23 са получили наранявания.\r\nПод обстрел са попаднали и съседните квартали Касаа и Шугур, където също има пострадали и са нанесени материални щети.\r\nПредставителят на полицията е обяснил, че минометната атака е предприета от терористи, базирани в региона Източна Гута, край Дамаск. Сирийската артилерия е отвърнала с огън по позициите на бандформированията и е унищожила техните пускови установки.\r\nИзточна Гута е включена в една от зоните за деескалация, създадени в съответствие със споразумението от 4 май 2017 година между страните-гаранти на примирието в Сирия – Русия, Иран и Турция. Командването на Въоръжените сили на републиката обяви влизането в сила на примирието на 22 юли миналата година, но от тогава екстремистите нееднократно го нарушаваха  и подлагаха сирийската столица на обстрел\r\n*** САЩ признават правото на Турция на защита от терористичните групировки, но призовават към сдържаност във връзка с операцията в Северна Сирия, която предизвиква безпокойство, заяви държавният секретар на страната Рекс Тилърсън.\r\n„Обезпокоени сме от турския инцидент (операция) в Северна Сирия. При това, във вчерашното си заявление ние признаваме, че оценяваме законното право на Турция да защитава своите граждани от терористични елементи, които могат да извършат нападения над турските граждани и турската територия от Сирия“, заяви Тилърсън, който се намира на посещение в Лондон.\r\nДържавният секретар отбеляза, че САЩ взаимодействат с Турция в ръководството на коалицията за борба с „Ислямска държава“.\r\n„Молим и двете страни да проявят сдържаност. Моля ви, доведете до минимум влиянието на бойните действия над мирното население, което вече понесе много страдания“, отбеляза американският дипломат.\r\n„Нека да видим, какво можем да направим, за да снижим законните притеснения на Турция в сферата на сигурността, така че тя да е доволна от това и да се върне към борбата с „Ислямска държава“, осигурявайки умиротворяването и стабилността на Сирия и за да работи над това, Сирия да е единна, чрез женевския процес, който всички подкрепяме“ добави Тилърсън.\r\nТой отбеляза също, че „Сирийските демократични сили“, които са попаднали под огъня на турските военни и които имат поддръжката на САЩ, се състоят не само от кюрди, но и от араби, както и сирийски християни. „Това действително е многонационална група бойци, които защитават своята територия“, заяви държавният секретар.\r\nПо-рано Генералният щаб на турските ВС обяви началото на операция „Маслинена клонка“ против формированията на кюрдите в сирийския район Африн. Премиерът на Турция Бинали Йълдъръм заяви в неделя, че и сухоземната операция в Африн е започнала. Едновременно с Турция действат и части на „Свободната сирийска армия“. Дамаск осъди категорично нападението на Турция над Африн, който е неделима част от Сирия. Москва призова всички страни да проявяват сдържаност и уважение към териториалната цялост на Сирия.\r\n*** Популисткото италианско Движение „5 звезди“, което води в социологическите проучвания за предстоящите на 4 март парламентарни избори в Италия, представи предизборна програма от 20 точки, в които не се споменава за референдум за излизането на страната от еврозоната.\r\n“5 звезди“ постепенно отстъпиха от искането си за референдум, което се считаше за една от основните им опорни точки. Планът причини паника на финансовите пазари, които видяха заплаха за целия проект за единна валута.\r\nНовият лидер на Движението Луиджи ди Майо, избран на председателския пост през септември, представи програмата по време на партиен конгрес в град Пескара, намиращ се на брега на Адриатическо море, заявявайки, че той ще е основа за евентуални преговори с другите партии след изборите.\r\n„Политическите сили ще трябва да ни кажат защо не искат да се съберат около тази програма, а ние ще ги попитаме отново вечерта на 4 март“, заяви 31-годишният ди Майо пред репортерите.\r\nДвижението „5 звезди“ води в проучванията на общественото мнение с 28% от гласовете, с около 5% пред най-близкия си преследвач – управляващата Демократическа партия.\r\nНо десноцентристкия алианс от по-малки партии, начело с „Форца Италия“(Напред Италия) на Силвио Берлускони и „Северната лига“ на Матео Салвини, събира общо около 37% от вота и изглежда ще спечели най-много кресла в италианския парламент, но, според предвижданията, няма да успее да събере достатъчно депутати за мнозинство.\r\n*** Първият турски военнослужещ загина в понеделник, на третия ден от провеждането на операцията „Маслинова клонка“ в Северна Сирия. Това съобщи телевизионният канал NTV.\r\nСпоред неговите данни, войникът е загинал при обстрел в село Гюлбаба в приграничната турска провинция Килис. Подробности за случилото се не се привеждат.\r\nГенералният щаб на Въоръжените сили на Турция обяви на 20 януари началото на операция „Маслинова клонка“ против кюрдските формирования в сирийския район Африн, където живеят около 1,5 млн сирийски кюрди. По последни данни, в хода на операцията самолетите от ВВС на Турция са поразили повече от 170 цели в Африн.\r\nКакто съобщи агенция Reuters, позовавайки се на информация от прессекретаря на групировката „Сирийски демократични сили“, в резултат от операцията на турските ВВС са загинали не по-малко от 18 души. Генералният щаб на ВС на Турция настоява, че всички жертви „са терористи“.\r\nСпоред думите на министър-председателя на Турция Бинали Йълдъръм, операцията в Африн ще се проведе на четири етапа, като крайната цел е създаването на 30-километрова зона за сигурност на юг от турската граница.\r\n*** Не по-малко от 26 бойци от кюрдските военизирани формирования са загинали от момента на началото на операцията на турската армия „Маслинова клонка“, съобщи в понеделник агенция ЕФЕ, позовавайки се на информация от очевидци.\r\nСпоред нейната информация, за аналогичния период в боевете с кюрдите са загинали 19 бойци от формированията на „Свободната сирийска армия“, поддържаща Турция.\r\nПо този начин, броят на загиналите е не по-малко от 45 души.\r\nПо-рано някои медии са предали информация са повече от 20 загинали мирни жители в района Африн.Агенция „Фокус“ припомня:\r\nКъсно в понеделник, според информация на кюрдската телевизия NTV, е загинал и първият турски военнослужещ от началото на офанзивата в северозападния сирийски регион. Това се е случило при артилерийски обстрел на кюрдите срещу турското село Гюлбаба в приграничния регион Килис.\r\n***", "date": "2018.01.23", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/01/23/2480292/xinhua-premierite-na-chehiya-i-balgariya-prizovaha-es-da-promeni-pravilata-za-priemane-na-bezhantsi.html", "text": "Премиерите на България и Чешката република Бойко Борисов и Андрей Бабиш, който беше на посещение в София в понеделник, призоваха Европейския съюз да промени правилата за приемане на бежанци, тъй като сегашните са неефективни и внасят разделение в Европа, предава китайската агенция Xinhua.\r\nПо време на съвместна пресконференция след двустранните преговори, Бабиш заяви, че Вишеградската четворка (Полша, Унгария, Чешката република и Словакия), както и много други страни-членки на ЕС вярват, че Дъблинските правила за бежанците и квотната система за разпределението им са неефективни.\r\nРешението за квотното разпределение е неприемливо, според думите на чешкия премиер. „ЕС трябва да има обща позиция за разрешаването на проблемите с миграцията“.\r\nНеговата страна разчита проблемът да бъде разрешен по време на  председателството на България на Съвета на ЕС през следващата половин година, добави Бабиш.\r\n„Дъблинските правила не работят по начина, по който ни се искаше и не само, че разделят, но буквално разцепват Европа“, добави Борисов, добавяйки, че трябва да бъде постигнат разумен компромис.\r\nСпоред българския премиер бежанците трябва да влизат в ЕС само през граничните пунктове и центровете за защита на имигрантите трябва да бъдат организирани извън границите на Съюза, в страни като Либия и Турция.\r\nБлока трябва да помага на хората, бягащи от войните, но трябва да знае, кога да ги връща в родните им страни, отбеляза още българският лидер.\r\nБорисов заяви, че вярва, че страните-членки на ЕС могат да достигнат до съгласие по въпроса, защото „Европа е най-доброто място за живеене и ние трябва да го защитаваме“.\r\nСпоред Дъблинските правила, бежанците, искащи убежище в европейските страни, трябва да го направят в първата страна, в която пристигнат и тя трябва да бъде отговорна за тяхната прелокация.\r\nПрез 2015 година, ЕС прие квотната система за разпределение на чужденците, според която България се задължи да приеме 1302 имигранти. Въпреки това, през 2016 година само трима бежанци са искали да останат в балканската страна.\r\nПревод и редакция:", "date": "2018.01.23", "title": "Xinhua: Премиерите на Чехия и България призоваха ЕС да промени правилата за приемане на бежанци"}
{"url": "http://www.focus-news.net/news/2018/01/23/2480293/neos-kosmos-gartsiya-se-prisaedini-kam-balgariya-v-borbata-sreshtu-otklonyavaneto-ot-plashtane-na-danatsi.html", "text": "Гърция и България затвърдиха допълнително своите връзки в борбата срещу отклоняването от плащане на данъци, в резултат от срещата между ръководителите на приходните агенции на двете страни в понеделник, пише гръцкото електронно издание Neos Kosmos.\r\nГеоргиос Пицилис, от страна на Гърция и Галя Димитрова, от страна на България, се срещнаха в българската столица София и обсъдиха широк спектър от теми, една от които беше двойното облагане и следващото от него отклоняване от плащане на данъци.\r\nИ двамата се съгласиха за внасяне на нужните поправки към споразумението, които трябва да бъдат предписани възможно най-бързо, а освен това се споразумяха за ускоряване на обмена на информация между двете агенции, особено по отношение на отклоняването от плащане на данъци.\r\nПицилис и Димитрова говориха също и за настоящата митническа система за внасяне на стоки в страните-членки на ЕС, като гръцкият представител е предложил да се проучи идеята за автоматичен обмен на информация за физически лица, използвали митническия режим. Тази мярка предвижда директното изпращане на информация до агенцията на България, с цел да се провери дали всичко с данъчните регулации е наред.\r\nСъщевременно, те също са се разбрали да обменят данни за придобитите имоти от български граждани в Гърция и обратното.\r\n„Убеден съм, че двустранното споразумение между двете администрации ще засили сътрудничеството и ще допринесе за успешната борба срещу данъчните измами и съответно за увеличаването на постъпленията в бюджетите на двете страни“, заяви Галя Димитрова.\r\nПревод и редакция:", "date": "2018.01.23", "title": "Neos Kosmos: Гърция се присъедини към България в борбата срещу отклоняването от плащане на данъци"}
{"url": "http://www.focus-news.net/news/2018/01/23/2480294/sport-grigor-dimitrov-zagubi-parviya-set-ot-kayl-edmand-v-chetvartfinala-ot-otkritoto-parvenstvo-na-avstraliya.html", "text": "Първата ракета на България Григор Димитров загуби първия сет от мача си срещу поставения под номер 11 в схемата Кайл Едмънд с 4:6, който е от четвъртфиналната фаза на Откритото първенство на Австралия.", "date": "2018.01.23", "title": "Спорт: Григор Димитров загуби първия сет от Кайл Едмънд в четвъртфинала от Откритото първенство на Австралия"}
{"url": "http://www.focus-news.net/news/2018/01/23/2480295/aktualna-patna-obstanovka.html", "text": "Температурите са в интервала от – 10° до + 3°. Времето над страната е предимно облачно. Слаб до умерен вятър духа в по-голямата част от страната, силен е вятърът в област Шумен. Слаб сняг вали в проход „Републиката“. Пътните настилки са предимно мокри и частично заледени, но обработени – проходими при зимни условия. Това съобщиха от пресцентъра на Агенция „Пътна инфраструктура” (АПИ).\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-866: Временно е ограничено движението по път ІІІ-866 Смолян – Стойките за МПС над 12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.23", "title": "Актуална пътна обстановка"}
{"url": "http://www.focus-news.net/news/2018/01/23/2480296/news-frontrusiya-balgariya-gotvi-sreshta-mezhdu-turtsiya-i-es.html", "text": "България, която в момента е ротационен председател на Съвета на Европейския съюз, готви среща между президента на Турция Реджеп Таийп Ердоган и лидерите на ЕС Жан-Клод Юнкер, Доналд Туск и Антонио Таяни в черноморския град Варна. Това съобщи министър-председателят на Българя Бойко Борисов, предава руската редакция на агенция News Front.\r\n„Тази среща е добър шанс за обсъждане на всички въпроси с турския президент“, заяви германският канцлер Ангела Меркел, по време на съвместната си пресконференция с Борисов и добави, че на ЕС му е нужно „подобряване на отношенията с Турция за разрешаване на редица проблеми“.\r\nБорисов заяви, че срещата може да засегне проблемите на Турция по отношение дължимите средства от ЕС във връзка със сделката за мигрантите, както и за подобряване на отношенията между Анкара и някои големи страни-членки на ЕС, основно що се касае до проблемите с правата на човека.\r\nОт агенцията напомнят, че преговорите за приемане на Турция в състава на Съюза бяха замразени през декември 2016 година.\r\nТурският министър по работите на ЕС заяви, че Анкара ще отклони всички предложения за партньорство с Европейския съюз, които не съответстват на членство, предупреждавайки, че днешната задънена улица не дава никакви основания на Турция да поддържа сделката с Блока\r\nТой заяви още, че ЕС не спазва всички части на споразумението.\r\n„Мисля, че една среща между нас, ще позволи да обсъдим по-нататъшните ни съвместни действия“, заяви Борисов, отбелязвайки, че „подобна среща би била добра за всички нас“.\r\nПревод и редакция:", "date": "2018.01.23", "title": "“News Front”(Русия): България готви среща между Турция и ЕС"}
{"url": "http://www.focus-news.net/news/2018/01/23/2480297/balgariya-komentari-v-svetovnite-medii-agentsiya-fokus.html", "text": "Премиерите на България и Чешката република Бойко Борисов и Андрей Бабиш, който беше на посещение в София в понеделник, призоваха Европейския съюз да промени правилата за приемане на бежанци, тъй като сегашните са неефективни и внасят разделение в Европа, предава китайската агенция Xinhua.\r\nПо време на съвместна пресконференция след двустранните преговори, Бабиш заяви, че Вишеградската четворка (Полша, Унгария, Чешката република и Словакия), както и много други страни-членки на ЕС вярват, че Дъблинските правила за бежанците и квотната система за разпределението им са неефективни.\r\nРешението за квотното разпределение е неприемливо, според думите на чешкия премиер. „ЕС трябва да има обща позиция за разрешаването на проблемите с миграцията“.\r\nНеговата страна разчита проблемът да бъде разрешен по време на  председателството на България на Съвета на ЕС през следващата половин година, добави Бабиш.\r\n„Дъблинските правила не работят по начина, по който ни се искаше и не само, че разделят, но буквално разцепват Европа“, добави Борисов, добавяйки, че трябва да бъде постигнат разумен компромис.\r\nСпоред българския премиер бежанците трябва да влизат в ЕС само през граничните пунктове и центровете за защита на имигрантите трябва да бъдат организирани извън границите на Съюза, в страни като Либия и Турция.\r\nБлока трябва да помага на хората, бягащи от войните, но трябва да знае, кога да ги връща в родните им страни, отбеляза още българският лидер.\r\nБорисов заяви, че вярва, че страните-членки на ЕС могат да достигнат до съгласие по въпроса, защото „Европа е най-доброто място за живеене и ние трябва да го защитаваме“.\r\nСпоред Дъблинските правила, бежанците, искащи убежище в европейските страни, трябва да го направят в първата страна, в която пристигнат и тя трябва да бъде отговорна за тяхната прелокация.\r\nПрез 2015 година, ЕС прие квотната система за разпределение на чужденците, според която България се задължи да приеме 1302 имигранти. Въпреки това, през 2016 година само трима бежанци са искали да останат в балканската страна.\r\n*** Гърция и България затвърдиха допълнително своите връзки в борбата срещу отклоняването от плащане на данъци, в резултат от срещата между ръководителите на приходните агенции на двете страни в понеделник, пише гръцкото електронно издание Neos Kosmos.\r\nГеоргиос Пицилис, от страна на Гърция и Галя Димитрова, от страна на България, се срещнаха в българската столица София и обсъдиха широк спектър от теми, една от които беше двойното облагане и следващото от него отклоняване от плащане на данъци.\r\nИ двамата се съгласиха за внасяне на нужните поправки към споразумението, които трябва да бъдат предписани възможно най-бързо, а освен това се споразумяха за ускоряване на обмена на информация между двете агенции, особено по отношение на отклоняването от плащане на данъци.\r\nПицилис и Димитрова говориха също и за настоящата митническа система за внасяне на стоки в страните-членки на ЕС, като гръцкият представител е предложил да се проучи идеята за автоматичен обмен на информация за физически лица, използвали митническия режим. Тази мярка предвижда директното изпращане на информация до агенцията на България, с цел да се провери дали всичко с данъчните регулации е наред.\r\nСъщевременно, те също са се разбрали да обменят данни за придобитите имоти от български граждани в Гърция и обратното.\r\n„Убеден съм, че двустранното споразумение между двете администрации ще засили сътрудничеството и ще допринесе за успешната борба срещу данъчните измами и съответно за увеличаването на постъпленията в бюджетите на двете страни“, заяви Галя Димитрова.\r\n*** България, която в момента е ротационен председател на Съвета на Европейския съюз, готви среща между президента на Турция Реджеп Таийп Ердоган и лидерите на ЕС Жан-Клод Юнкер, Доналд Туск и Антонио Таяни в черноморския град Варна. Това съобщи министър-председателят на Българя Бойко Борисов, предава руската редакция на агенция News Front.\r\n„Тази среща е добър шанс за обсъждане на всички въпроси с турския президент“, заяви германският канцлер Ангела Меркел, по време на съвместната си пресконференция с Борисов и добави, че на ЕС му е нужно „подобряване на отношенията с Турция за разрешаване на редица проблеми“.\r\nБорисов заяви, че срещата може да засегне проблемите на Турция по отношение дължимите средства от ЕС във връзка със сделката за мигрантите, както и за подобряване на отношенията между Анкара и някои големи страни-членки на ЕС, основно що се касае до проблемите с правата на човека.\r\nОт агенцията напомнят, че преговорите за приемане на Турция в състава на Съюза бяха замразени през декември 2016 година.\r\nТурският министър по работите на ЕС заяви, че Анкара ще отклони всички предложения за партньорство с Европейския съюз, които не съответстват на членство, предупреждавайки, че днешната задънена улица не дава никакви основания на Турция да поддържа сделката с Блока\r\nТой заяви още, че ЕС не спазва всички части на споразумението.\r\n„Мисля, че една среща между нас, ще позволи да обсъдим по-нататъшните ни съвместни действия“, заяви Борисов, отбелязвайки, че „подобна среща би била добра за всички нас“.", "date": "2018.01.23", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/23/2480298/predstoyashti-sabitiya-v-stranata-za-23-yanuari-agentsiya-fokus.html", "text": "*** \r\nОт 13.00 часа ще се проведе извънредно заседание на Народното събрание.\r\n*** \r\nОт 11.00 часа в Аулата на СУ „Св. Климент Охридски“ ще се проведе обществената дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, организирана от председателя на Народното събрание Цвета Караянчева.  \r\n*** \r\nОт 09.00 часа в Event Center, Paradise Mall ще се състои годишния форум на Фондация „Америка за България“. \r\n*** \r\nОт 09.30 часа в 73 СУ „Владислав Граматиков“ ще се състои 7-та ежемесечна среща на психолозите и пед. съветници от образователните заведения от София. \r\n*** \r\nОт 09.30 часа 25 състав на СГС ще гледа делото срещу Петко Е. (обвинен, че като охранител е убил 16-годишно момче – чл.115-118 НК).\r\n*** \r\nОт 09.30 часа 21 състав на СГС ще гледа делото срещу Герман К. (чл. 116 НК).\r\n*** \r\nОт 10.00 часа VIII състав на Специализирания наказателен съд ще се гледа делото срещу Цветан В., Александър П., Илиана З. и др. за организиране и ръководене на организирана престъпна група.\r\n*** \r\nОт 10.00 часа ІII състав на Специализирания наказателен съд ще гледа делото срещу  Стелиан В., Иван С. и Ганчо Н. за организиране и ръководене на организирана престъпна група. \r\n*** \r\nОт 11.00 часа в гранд-хотел „София\", Общото събрание на БОК ще утвърди българската олимпийска делегация за участие в ХХІII Олимпийски зимни игри ПьонгЧанг2018.\r\n*** \r\nОт 11.00 часа XVIII състав на Специализирания наказателен съд ще гледа делото срещу Андреан А., Благо А.,, Венцислав Ф. и др. за организиране и ръководене на организирана престъпна група. \r\n*** \r\nОт 11.45 часа пред сградата на Народното събрание група граждански активисти инициира митинг срещу Истанбулската конвенция.\r\n*** \r\nОт 13.30 часа V състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група. \r\n*** \r\nОт 13.30 часа І състав на Специализирания наказателен съд ще се гледа делото срещу Асен И. за организиране и ръководене на организирана престъпна група. \r\n*** \r\nОт 13.30 часа XI състав на Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.   \r\n*** \r\nОт 14.00 часа VII състав на Специализирания наказателен съд ще гледа делото срещу Румяна Ч. за престъпление по служба. \r\n*** \r\nОт 14.30 часа в Заседателна зала 1 в Ректората ректорът на Софийския университет „Св. Климент Охридски“ проф. Анастас Герджиков и изпълнителният директор на BASF България г-жа Марина Тафра ще подпишат споразумение за сътрудничество.\r\n*** \r\nОт 15.00 до 17.00 часа в постоянната приемна на БСП-София (ул. „Леге\" 10, етаж 1) заместник-председателят на БСП – София проф. Ваня Добрева и общинският съветник Борис Цветков ще проведат приемна за граждани. \r\n*** \r\nОт 16.30 часа в Дома на Европа ще бъде представен документалният сборник „Държавна сигурност и „врага с партиен билет\"/1944-1991/“  от поредицата „Из архивите на ДС“.\r\n*** \r\nОт 18.30 часа в Литературния клуб на Столична библиотекаще бъде представен поетът на месеца в библиотека Елин Рахнев. \r\n*** \r\nОт 19.00 часа в Литературен клуб „Перото“ ще се състои „Вечер на Американския университет в България“, в която ще вземе участие президентът Росен Плевнелиев (2012-2017).\r\n*** \r\nОт 11.00 часа в залата на третия етаж в НАП ще се състои пресконференция  във връзка със започналата данъчна кампания за деклариране на доходите на физическите лица и заплащането на дължимите данъци.  \r\n*** \r\nОт 14.00 до 16.00 часа в офиса на ПП ГЕРБ в града (ул. „Георги Бенковски” №1) общинският съветник Калина Пеева ще има приемен ден. \r\n*** \r\nОт 17.30 часа в РНБ „П. Р. Славейков“ ще бъде представена новата поетична книга на Борислав Костов „Пепел от пеперуди“. \r\n*** \r\nОт 10.00 часа в Регионалния пресклуб на БТА ще се състои пресконференция на народния представител от коалиция „Обединени патриоти\" Красимир Богданов и общинските съветници от ВМРО-БНД Красимир Ангелов, Марин Цветков и Божидар Джунов.\r\n*** \r\nОт 19.00 часа в НЧ „Напредък-1869“ Театрална къща „VIVA ARTE” - София представя постановката „Лъжата“ по Флориан Зелес. \r\n*** \r\nОт 09.30 часа в детска градина № 25 ще се играе куклен спектакъл  „Лека нощ, съкровище“ на Държавен куклен театър „Дора Габе“. \r\n*** \r\nОт 10.00 часа в Народно читалище „Йордан Йовков – 1870 г.“ ще бъде представена дейността на Научноинформационния център „Българска енциклопедия\" – БАН. \r\n*** \r\nОт 18.30 часа в концертна зала „Добрич“ ще се състои органов концерт „Небето и земята. Испанска църковна и дворцова музика 16-18 век“ на проф. д-р Джудит Елвия Гарсия Мартин – преподавател в Университета на Саламанка, Испания. \r\n*** \r\nОт 10.00 до 11.00 часа в офиса на ПП ГЕРБ в Дупница (пл. „Свобода“ №1), народният представител Радослава Чеканска ще има приемен ден за граждани. \r\n*** \r\nОт 11.00 часа в Регионалния пресклуб на БТА пресконференция ще дадат Румен Петков, член на националното ръководство на ПП АБВ и Цветан Антов, лидер на областната структура на ПП АБВ в Плевен.\r\n*** \r\nОт 13.30 часа в зала „Русе“ на Историческия музей ще бъде открита изложбата „Руска портретна фотография от началото на ХХ век“ с автор Румен Кузов. \r\n*** \r\nОт 11.00 и 19.00 часа в Оперния театър ще се играе „Снежанка и седемте джуджета“ – балет от Александър Йосифов по едноименната приказка на Братя Грим.\r\n*** \r\nОт 19.00 часа в Драматичния театър ще бъде представена спектакълът „Паника в хотела“.", "date": "2018.01.23", "title": "Предстоящи събития в страната за 23 януари (Агенция „Фокус“)"}
{"url": "http://www.focus-news.net/news/2018/01/23/2480299/predstoyashti-mezhdunarodni-sabitiya-za-23-yanuari-agentsiya-fokus.html", "text": "Държавният секретар на САЩ Рекс Тилърсън е на официално посещение в Париж - втората спирка от неговата европейска обиколка.\r\n*** Президентът на Франция Еманюел Макрон ще проведе среща с арменския си колега Серж Саркисян. \r\n***- Руският президент Владимир Путин ще приеме своя аржентински колега Маурисио Макри в Кремъл.\r\n*** Ще се проведе годишната среща на Изпълнителния съвет на Световната здравна организация.\r\n*** Втори ден от посещението на вицепрезидента на САЩ Майк Пенс в Израел.\r\n***", "date": "2018.01.23", "title": "Предстоящи международни събития за 23 януари (Агенция „Фокус“)"}
{"url": "http://www.focus-news.net/news/2018/01/23/2480300/nimh-dnes-shte-preobladava-slanchevo-vreme-s-vremenni-uvelicheniya-na-oblachnostta.html", "text": "Атмосферното налягане ще продължи да се повишава и ще е значително по-високо от средното за януари. Днес ще преобладава слънчево време с временни увеличения на облачността. Ще духа слаб до умерен североизточен вятър. Максимални температури между 0° и 5°.  Това съобщи за Агенция „Фокус“ дежурният синоптик от НИМХ Мартин Славчев. \r\nНад Черноморието ще има временни увеличения на облачността, но без валежи. Ще духа умерен вятър от север-североизток. Максимални температури на въздуха: 2-3°. Температурата на морската вода е 7°. Вълнението на морето ще бъде 4 бала.\r\nНад планините ще има временни увеличения на облачността, но само на отделни места ще прехвърчи сняг. Ще духа силен северен вятър. Максимална температура на височина 1200 метра около минус 4°, на 2000 метра – около минус 9°.", "date": "2018.01.23", "title": "НИМХ: Днес ще преобладава слънчево време с временни увеличения на облачността"}
{"url": "http://www.focus-news.net/news/2018/01/23/2480301/sofiya-obraboteni-sa-sas-smesi-protiv-zaledyavane-opasni-i-stramni-uchastatsi-po-ulitsi-s-masov-gradski-transport-v-rayonite-pancharevo-vitosha-sredets-iskar-novi-iskar-i-vrabnitsa.html", "text": "През изминалата нощ екипи на фирмите, ангажирани с почистването на Софи, са обработили със смеси против заледяване опасни и стръмни участъци по улици с масов градски транспорт в районите \"Панчарево\", \"Витоша, \"Средец, \"Искър, \"Нови Искър\" и \"Връбница\". Това съобщиха от пресцентъра на Столична община. Опесъчени са пътищата в Природен парк „Витоша“ – Драгалевци-Алеко и Бояна-Златни мостове. Градският транспорт се движи нормално при зимни условия. \r\nОт Общината напомнят на водачите да шофират със съобразена с пътните условия скорост и да излизат на пътя само с добре оборудвани за зимата автомобили.", "date": "2018.01.23", "title": "София: Обработени са със смеси против заледяване опасни и стръмни участъци по улици с масов градски транспорт в районите \"Панчарево\", \"Витоша, \"Средец, \"Искър, \"Нови Искър\" и \"Връбница\""}
{"url": "http://www.focus-news.net/news/2018/01/23/2480302/tass-prez-2017-godina-sa-zaginali-nay-mnogo-mirotvortsi-na-oon-za-poslednite-24-godini.html", "text": "Петдесет и шест миротворци на ООН са умрели от насилствена смърт през 2017 година, което стана печално рекорден показател от 1994 година. Това се казва в представен в понеделник доклад на генералния секретар на международната организация Антонио Гутериш, предава ТАСС.\r\n„По състоянието към момента на публикацията (доклада), през 2017 година бяха регистрирани 56 жертви – най-големият брой от 1994 година. Това излиза от всички допустими рамки и те, очевидно, продължават да растат. Трябва да се промени нещо, за да се обърне тенденцията на обратно“, написа административният ръководител на ООН.\r\nОт 35-страничният документ се разбира, че от 1948 година по време на служба са загинали повече от 3500 „сини каски“, като 953 от тях – в резултат от насилствени действия. Генералният секретар отбеляза, че от 2013 година се забелязва тенденция за нарастване на броя на жертвите сред миротворците. „Сто деветдесет и пет души от личния състав на миротворческите мисии на ООН са убити в резултат от актове на насилие – повече, отколкото за всеки друг петгодишен период в историята“, подчерта Гутериш.\r\nПревод и редакция:", "date": "2018.01.23", "title": "ТАСС: През 2017 година са загинали най-много миротворци на ООН за последните 24 години"}
{"url": "http://www.focus-news.net/news/2018/01/23/2480303/parlamentat-shte-razgleda-vota-na-nedoverie-kam-kabinetaborisov-3-za-provala-v-borbata-s-koruptsiyata.html", "text": "Парламентът ще разгледа вота на недоверие към кабинета„Борисов“ 3 за провала  в борбата с корупцията. Точката ще бъде разгледана на извънредно заседание на Народното събрание, което ще започне от 13.00 часа. Това е първият вот на недоверие срещу третото правителство на Бойко Борисов. Той е внесен самостоятелно от ПГ на „БСП за България“ с 80 подписа на депутатите от групата. Съгласно Правилника за организацията и дейността на Народното събрание по време на разискванията не могат да бъдат правени промени и допълнения в текста на проекта за решение. Гласуването на проекта за решение се провежда не по-рано от 24 часа след приключване на разискванията. Вотът на недоверие се смята за приет, когато за него са гласували повече от половината от всички народни представители.", "date": "2018.01.23", "title": "Парламентът ще разгледа вота на недоверие към кабинета„Борисов“ 3 за провала в борбата с корупцията"}
{"url": "http://www.focus-news.net/news/2018/01/23/2480304/stara-zagora-slab-snyag-vali-na-prohodite-hainboaz-i-shipka.html", "text": "Слаб сняг вали на проходите Хаинбоаз и Шипка, пътните настилки са заснежени и обработени, видимостта е добра, каза за Радио „Фокус“ дежурният в Областно пътно управление – Стара Загора.\r\nСухи са пътните настилки на автомагистралите „Тракия“ и „Марица“, както и на територията на останалата част от област Стара Загора. Видимостта е добра, движението се осъществява без ограничения.\r\nСлавяна ГАЙДАРОВА", "date": "2018.01.23", "title": "Стара Загора: Слаб сняг вали на проходите Хаинбоаз и Шипка"}
{"url": "http://www.focus-news.net/news/2018/01/23/2480305/ministar-ekaterina-zaharieva-shte-predstavi-prioritetite-na-balgarskoto-predsedatelstvo-na-saveta-na-es-pred-komisiyata-po-vanshna-politika-na-ep-afet.html", "text": "Заместник министър-председателят по правосъдната реформа и министър на външните работи Екатерина Захариева ще представи приоритетите на Българското председателство на Съвета на Европейския съюз в Комисията по външна политика на Европейския парламент (AFET) в Брюксел. Това съобщиха от пресцентъра на Министерство на външните работи (МВнР).\r\nПо традиция, в началото на всяко ротационно председателство, първият дипломат на държавата председател на Съвета на ЕС, представя външнополитическите приоритети на Председателството пред членовете на съответната Комисия на ЕП и обменя мнения с евродепутатите. \r\nСред акцентите в изслушването на Екатерина Захариева ще бъде ключовият приоритет от дневния ред на България за следващите шест месеца -  европейската перспектива на страните от Западните Балкани.", "date": "2018.01.23", "title": "Министър Екатерина Захариева ще представи приоритетите на Българското председателство на Съвета на ЕС пред Комисията по външна политика на ЕП (AFET)"}
{"url": "http://www.focus-news.net/news/2018/01/23/2480306/tass-severna-koreya-shte-provede-voenen-parad-predi-zimnata-olimpiada-v-pyonchan.html", "text": "Политбюрото на ЦК на Трудовата партия на Корея учреди нов официален празник в КНДР – Денят на основаването на Корейската народна армия (КНА), който ще бъде отбелязван ежегодно на 8 февруари. Както се казва в публикувано от агенция ЦТАК във вторник постановление, в този ден ежегодно ще се провеждат тържества. Какви конкретно мероприятия ще се провеждат не се уточнява, но по-рано южнокорейските медии съобщиха за плановете на Пхенян да проведе военен парад един ден преди началото на Олимпиадата, предава ТАСС.\r\nКакто се казва в партийното постановление, „8  февруари 37 чучхе (1948 година) представлява исторически ден на провъзгласяването на КНА“, която се е появил чрез преобразуване на създадената на 25 април 1932 година Корейска революционна армия (КНРА) в редовни части. \r\nВ тази връзка ръководството на партията е постановило, ежегодно на 8 февруари партийните организации да провеждат „работа по идейно-политическото възпитание“, както и други мероприятия, „за да могат военнослужещите, партийните членове и трудещите да осъзнаят дълбоко заслугите на великия вожд, другаря Ким Ир Сен, за изграждането на редовните революционни въоръжени сили“. „Съответстващите органи, включително Министерския съвет, трябва да приемат практически мерки за знаменателното празнуване на Деня на основаване на КНА“, се казва още в постановлението.\r\nПревод и редакция:", "date": "2018.01.23", "title": "ТАСС: Северна Корея ще проведе военен парад преди зимната Олимпиада в Пьончан"}
{"url": "http://www.focus-news.net/news/2018/01/23/2480307/sport-grigor-dimitrov-vze-vtoriya-set-sreshtu-kayl-edmand-i-rezultat-v-macha-ot-chetvarartfinalnata-faza-na-otkritoto-parvenstvo-na-avstraliya-e-11-seta.html", "text": "Първата ракета на България Григор Димитров спечели втория сет от мача си срещу американеца Кайл Едмънд с 6:3 и изравни сетовете на 1:1. Срещата е от четвъртфиналната фаза на Откритото първенство на Австралия, като Димитров е поставен под номер три в схемата, а съперникът му, спечелил първия сет с 6:4, под номер 11.", "date": "2018.01.23", "title": "Спорт: Григор Димитров взе втория сет срещу Кайл Едмънд и резултат в мача от четвъръртфиналната фаза на Откритото първенство на Австралия е 1:1 сета"}
{"url": "http://www.focus-news.net/news/2018/01/23/2480308/gripna-epidemiya-e-obyavena-na-teritoriyata-na-obshtinite-dimitrovgrad-tryavna-i-dryanovo.html", "text": "РЗИ – Габрово обявява грипна епидемия на територията на общините Трявна и Дряново от днес. Това съобщиха от пресцентъра на Министерството на здравеопазването. Дните до 26 януари 2018 г. са обявени и за неучебни в общините Трявна и Дряново. \r\nОт днес се обявява грипна епидемия се обявява и в община Димитровград. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРусенска област е в предепидемичен период. \r\nОт 23 януари 2018 г. се отменя грипната епидемия на територията на Пернишка област. \r\nКартината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.23", "title": "Грипна епидемия е обявена на територията на общините Димитровград, Трявна и Дряново"}
{"url": "http://www.focus-news.net/news/2018/01/23/2480309/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "Интензивен е трафикът на ГКПП „Капитан Андреево“ на изход за товарни автомобили. Това съобщиха за Агенция „Фокус“ от ГД „Гранична полиция“.  На границите със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.01.23", "title": "ГД „Гранична полиция“:  Интензивен е трафикът на ГКПП „Капитан Андреево“ на изход за товарни автомобили"}
{"url": "http://www.focus-news.net/news/2018/01/23/2480310/ministar-temenuzhka-petkova-shte-predstavi-energiynite-prioriteti-na-balgarskoto-predsedatelstvo-pred-komisiyata-itre-na-ep-na-23-yanuari.html", "text": "Министърът на енергетиката Теменужка Петкова ще представи приоритетите на българското председателство на Съвета на ЕС в областта на енергетиката пред комисията „Индустрия, изследвания и енергетика“ (ITRE) на Европейския парламент. Това съобщиха от пресцентъра на Министерство на енергетиката. Изслушването ще се състои от 14.30 часа в Брюксел. В изказването си пред депутатите от Европейския парламент министър Петкова ще акцентира върху търсения от българското председателство напредък по основните досиета от законодателния пакет „Чиста енергия за всички европейци“ – регламента за управление на съюза, директивите за ВЕИ и за енергийна ефективност, модела на електроенергийния пазар и измененията в газовата директива.", "date": "2018.01.23", "title": "Министър Теменужка Петкова ще представи енергийните приоритети на Българското председателство пред комисията ITRE на ЕП на 23 януари"}
{"url": "http://www.focus-news.net/news/2018/01/23/2480311/predsedatelyat-na-ns-tsveta-karayancheva-organizira-diskusiya-po-zakonoproekta-za-ratifitsirane-na-konventsiyata-na-saveta-na-evropa-za-preventsiya-i-borba-s-nasilieto-nad-zheni.html", "text": "Председателят на Народното събрание (НС) Цвета Караянчева организира обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие. Във форума, който ще бъде открит от 11.00 часа в Аулата на Софийски университет „Св. Климент Охридски“, ще участват депутати, представители на изпълнителната власт, на неправителствени организации, експерти и др. Това съобщиха от пресцентъра на Народното събрание.\r\nТекстът на Конвенцията е публикуван на сайта на Народното събрание и организирането на общественото обсъждане ще предостави достатъчно време и възможност за запознаване с документа на всички заинтересовани страни. \r\nOрганизациите, които имат интерес за участие в дискусията, е необходимо да акредитират по един свой представител, като изпратят трите имена и ЕГН на следния e-mail: infocenter@parliament.bg.", "date": "2018.01.23", "title": "Председателят на НС Цвета Караянчева организира дискусия по законопроекта за ратифициране на Конвенцията на Съвета на Европа за превенция и борба с насилието над жени"}
{"url": "http://www.focus-news.net/news/2018/01/23/2480312/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията. Днес общинският съветник от ГЕРБ Иван Вичков ще приема граждани от 16:00 до 18:00 часа в офиса на партията в район „Тракия”, в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 24 януари 2018 г., ще се проведат приемни с граждани на общински от ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5. \r\nВ четвъртък, 25 януари 2018 г. общинските съветници от ГЕРБ в Пловдив ще проведат приемни с гражданите, по следния график:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.01.23", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2018/01/23/2480313/denyat-23-yanuari-v-balgarskata-istoriya.html", "text": "На тази дата в Букурещ започват преговори между България и Сърбия за подписване на мирен договор, който официално да сложи край на Сръбско-българската война (1885 г.). Начело на българската делегация е назначен османски дипломат, но преговорите фактически се водят от втория делегат Иван Ев. Гешов (на снимката). На 23 януари е роден е Гоце Делчев - виден деец на националноосвободителното движение в Македония и Одринско. \r\n2012 г.:\r\nДоходът на човек от населението в Китай се изравнява с нивата в България.\r\n2009 г.:\r\nНа Тенкоко Сонода, председател на японско гражданско сдружение Клуб \"София\" и заместник-председател на Японо-българската асоциация за приятелство е връчен оредн „Стара планина” първа степен „за изключително големите ѝ заслуги за развитието на политическите контакти на високо равнище, на гражданския и културен обмен между двете страни, както и по повод нейната 90-годишнина.”\r\n2005 г.:\r\nСтава ясно, че френският клон на правозащитната организация „Адвокати без граници“ се включва в защитата на междувременно осъдените на смърт български медици в Либия, като участието им е безвъзмездно. Контактът е осъществен посредством Марин Райков. който по това време е посланик на България във Франция\r\n2003 г.:\r\nС решение на 39-тото народно събрание от 23 януари 2003 г. ВИХВП е преименуван в Университет по хранителни технологии\r\n1970 г.\r\nБългария подписва дългосрочна търговска спогодба с Франция за периода 1970- 1974 г.\r\n1945 г.\r\nПо време на Втората световна война (1939-1945 г.) в българските 10-а и 16-а\r\nпехотна дивизия са назначени за съветници офицери от Съветската армия.\r\n1928 г.\r\nПрофесор Михаил Арнаудов издига кандидатурата на драматурга Иван Грозев за Нобеловата награда за литература за 1929 г.\r\nИван Грозев е роден през 1872 г. Той е поет, драматург, литературен критик и теоретик. Публикува за пръв път през 1896 г., когато в сп. “Българска сбирка” са поместени негови стихотворения. От началото на 20-те години започва да се занимава с изкуствознание, история на религията и литературна критика. В периода 1922-1923 г. Ив. Грозев изнася лекции в салона на Теософското дружество и в Софийския университет. Сътрудничи на сп. “Хиперион”. Умира през 1957 г.\r\n1923 г.\r\nСъс закон е възстановен Хасковският окръг, а Рилският, Бачковският, Троянският, Преображенският и Клисурският манастир са признати за отделни общини.\r\n1913 г.\r\nВ хода на Балканската война 1912-1913 г. започва настъплението на турските войски при Чаталджа. То е успешно отблъснато от авангардите на българските 4-а и 10-а пехотна дивизия.\r\n1904 г.\r\nПриет е Закон за Университета, с който Висшето училище е превърнато в Университет.\r\n1886 г.\r\nВ Букурещ започват преговори между България и Сърбия за подписване на мирен договор, който официално да сложи край на Сръбско-българската война (1885 г.). Начело на българската делегация е назначен османски дипломат, но преговорите фактически се водят от втория делегат Иван Ев. Гешов (на снимката).\r\n1878 г.\r\nПо време на Руско-турската война (1877-1878 г.) руски части и български чети под командването на Ильо войвода и Симо Соколов влизат в Кюстендил.\r\nСъщия ден английското правителството начело с Бенджамин Дизраели издава заповед за навлизане на английския флот в Проливите. Целта е да бъде предотвратен пълния разгром на Османската империя и превземането на Цариград.\r\n1854 г.\r\nПо време на Кримската война 1853-1856 г. новосформираният алай полк (състоящ се от християни доброволци) полага клетва в Одрин, след което се отправя под ръководството на Садък паша (Михаил Чайковски) към Силистренско, за да воюва срещу руската армия.\r\n1843 г.\r\nАлександър Екзарх представя на княз Адам Чарториски (ръководител на полската емиграция в Париж) “Мемоар” по българския въпрос, който трябва да бъде връчен и на посланиците на Англия, Прусия и Турция, намиращи се във Франция. В “Мемоара” се настоява за политическа автономия на българите, както и за осъществяването на реални реформи в Османската империя, които да осигурят нормалното стопанско, културно и политическо развитие на българския народ.\r\n1842 г.\r\nПо донесение на губернатора на Бесарабия руската полиция успява да арестува Петър Ганчев, помощник на Георги Раковски. Петър Ганчев живее в Бесарабия и е управител на митницата в Рени (Южна Бесарабия). Неговата задача е да набира доброволци измежду многобройната българска емиграция в Бесарабия и да осигурява оръжие за сформиране на втори въстанически отряд, който трябва да се прехвърли на юг от р. Дунав през Галац.На тази дата са родени:\r\n1872 г.\r\nРоден е Гоце Делчев - виден деец на националноосвободителното движение в Македония и Одринско. Идеолог, стратег и организатор на ВМОРО. Роден в Кукуш той завършва гимназия в Солун. Става юнкер във Военното училище в София, откъдето е изключен заради възгледите си. След това учителства в Ново село, Щипско, и в гр. Банско. Става активен деец на ВМОРО от 1894 г., когато се свързва с Д. Груев, един от основателите на организацията. По примера на Левски налага идеята за вътрешна мрежа от революционни комитети, става инициатор за изграждане на четническия институт като въоръжена сила на ВМОРО. Делегат е на Солунския конгрес от 1896 г. Заедно с Г. Петров изработва програма и устав на организацията. Става член и задграничен представител на ВМРО и главен ревизор на четите. Привърженик е на въоръженото въстание като средство за постигане на целите, но се противопоставя на решенията на Солунския конгрес от 1903 г. за \"повсеместно стратегическо въстание в Македония\". Заедно с Д. Груев успява да ограничи активните въстанически действия само на територията на Битолския и Одринския революционни окръзи. На 4 май 1903 г., на път за конгреса на Серския революционен окръг, загива в сражение с турски аскер.На тази дата умират:\r\n1963 г.\r\nУмира Гьончо Георгиев Белев - български писател. Роден е на 12 юни 1889 г. Първото му произведение е повлияно от Тетмайер - \"Горски иммортели\" (1912 г.), печатано в приложението на в. \"Вечерна поща\". Става делегат на конгреса на писателите за защита на световната култура в Париж през 1938 г. По-известни съчинения: \"Тайно страдание\" (1923 г.), \"Животът си тече\" (1937 г., 1938 г., в две части), \"За маслиненото клонче в Париж\" (1939 г.), \"Случки из живота на Минко Минин\" (1940 г., 1945 г., 1957 г., роман в 4 части), \"Панорама на една епоха\" (1960 г.) и др.\r\n1958 г.\r\nУмира Илия Бешков (Илия Бешков Дунов) - български художник, карикатурист и илюстратор. Той е брат на Ив. Бешков. От 1940 г. е професор във Висшия институт за изобразително изкуство \"Н. Павлович\". Един от най-добрите български илюстратори и карикатуристи. Оформя и илюстрира над 60 книги, пише прозаични откъси, психологически портрети, есета, мисли за изкуството и живота (\"Словото на Бешков\", сб., 1965 г.).\r\n1955 г.\r\nУмира Иван Димитров Камбуров - български музикален публицист, критик и лексикограф. Завършва Русенската мъжка гимназия, след което следва в Лайпцигската консерватория (теория и композиция). От 1922 г. до 1924 г. специализира в Германия и Австрия. Работи като диригент на хорове, учител по музика и военен капелмайстор. Автор е на книгите: “Българска музика” (1926 г.), “Оперното изкуство и нашите оперни дейци” (1926 г.), “Петър Райчев” (1926 г.), “Музикален речник” (1933 г.), “Емануил Манолов” (1935 г.) и др.\r\n1950 г.\r\nУмира Васил Петров Коларов - български политик, деец на българското и международното комунистическо движение. Той е роден през юли 1877 г. в Шумен. През 1897-1900 г. следва право в Швейцария, учи френски, немски и английски език. От 1900 г. работи като адвокат в Шумен. Секретар е на шуменската комунистическа организация от 1902 г. Става постоянен докладчик на партийните конгреси, участва и в работата на международните конгреси и конференции. Заедно с Г. Димитров е организатор на Септемврийския селски бунт през 1923 г. (и двамата бягат в Югославия след потушаването му). В периода 1928-1929 г. е член на Изпълнителния комитет на Комунистическия интернационал. От 1931 г. до 1940 г. е директор на Международния аграрен институт и главен редактор на неговия печатен орган. Васил Коларов е един от създателите на Програмата на ОФ в Москва. На 9 септември 1944 г. се връща в България. Бил е председател на ВНС (1946 г.) и министър-председател (1949 г., след смъртта на Г. Димитров).\r\n1944 г.\r\nУмира Михаил Иванов Маджаров - български публицист, общественик, дипломат, редовен член на БКД (1884 г.). Той е племенник на Г. Бенковски. Завършва Пловдивското българско училище и Роберт колеж в Цариград (1877 г.). Депутат е в Учредителното народно събрание (1879 г.). Михаил Маджаров е един от водачите на Съединистката партия. От 1882 г. до 1885 г. е директор на финансите в Източна Румелия. Бил е редактор във в. “Марица”. След преврата на 9 август 1886 г. емигрира в Цариград. През 1889 г. заедно със С. Бобчев редактира сп. “Българска сбирка”. Става главен редактор на сп. “Юридически преглед”. В различни години е: народен представител (1880-1911 г.; 1919-1931 г.), подпредседател на V ВНС (1911 г.), министър на обществените сгради и благоустройството (1894-1898 г.), пълномощен министър в Лондон (1912-1913 г.) и Петербург (1913-1915 г.), министър на войната (1919 г.), министър на външните работи и вероизповеданията (1919-1920 г.). Михаил Маджаров е активист на Народната партия, русофил, един от редакторите на в. “Мир”. През 1902 г. по негова инициатива е създадено Дружеството на българските публицисти. Член е на Славянския институт в Прага. Особено ценни са неговите книги със спомени: “Спомени около епохата. 1854-1878” (т. I, 1942 г.), “Спомени (1854-1889)” (1968 г.).\r\n1941 г.\r\nУмира Добри Христов (Д. Х. Иванов) - български композитор и теоретик, член на БАН (1929 г.). Роден е на 14 декември 1875 г във Варна. За проявени музикални дарби Варненската община го издържа 3 години в Пражката консерватория (ученик на Дворжак). След това става професор в Музикалната академия в София. Композиции: над 250 училищни хорови и солови песни, “Тържествена увертюра “Ивайло” - за откриването на Народния театър (1906 г.), “Тутраканска епопея”, (1917 г.), “Литургия на св. Йоан Златоуст” (1925 г.) и др. Теоретични трудове: “Ритмични основи на нашата народна музика” (1911 г.), “Обща теория на музиката” (1924 г.), “Технически строеж на българската народна музика” (1928 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.23", "title": "Денят 23 януари в българската история"}
{"url": "http://www.focus-news.net/news/2018/01/23/2480314/zamestnik-predsedatelyat-na-bsp-sofiya-prof-vanya-dobreva-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "Заместник-председателят на БСП – София проф. Ваня Добрева и общинският съветник Борис Цветков ще проведат приемна за граждани. Това съобщиха от пресцентъра на БСП - София. Срещата ще се проведе от 15.00 до 17.00 часа в постоянната приемна на БСП – София на ул. \"Леге\" 10, етаж 1.\r\nЖелаещите може да се запишат предварително на телефон 02/987 20 86.", "date": "2018.01.23", "title": "Заместник-председателят на БСП – София проф. Ваня Добрева и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/01/23/2480315/reuters-spored-prognozata-na-mvf-za-svetovniya-ikonomicheski-rastezh-tsenata-na-petrola-shte-se-pokachva-zaradi-sporazumenieto-za-namalyavane-na-dobivite-mezhdu-opek-i-rusiya.html", "text": "Цените на петрола продължиха да се покачват и във вторник, повдигани от здравословния икономически растеж, както и от продължаващото съкращаване на добивите на нефт, договорено от производителите, членуващи в Организацията на страните износителки на петрол (ОПЕК) и Русия, предава Reuters.\r\nЦената на барел суров петрол от марка Brent достигна до $69,41, увеличавайки се с $0,55 от понеделник.\r\nТърговците казват,  че пазарът на петрол се облагодетелства от здравословния икономически растеж.\r\nМеждународният валутен фонд (МВФ) ревизира в понеделник прогнозата си за световния икономически растеж през 2018 и 2019 година до 3,9% и за двете години, което е с 0,2% нагоре от предишната прогноза, направена през октомври.\r\n„Икономическият растеж и сезонното застудяване доведоха до по-голямо търсене на петрола, подпомагайки намаляването на складираните запаси на ОПЕК до предвидените средни петгодишни нива“, заявиха от BNP Paribas.\r\nПревод и редакция:", "date": "2018.01.23", "title": "Reuters: Според прогнозата на МВФ за световния икономически растеж, цената на петрола ще се покачва, заради споразумението за намаляване на добивите между ОПЕК и Русия"}
{"url": "http://www.focus-news.net/news/2018/01/23/2480316/sofiya-vavezhda-se-vremenna-organizatsiya-na-dvizhenieto-za-zasnemaneto-na-film.html", "text": "Въвежда се временна организация на движението за заснемането на филма „Падение и спасение”, съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- от 07.30 до 19.30 часа на ул. „Загоре” между ул. „Цар Иван Асен ІІ” и локалното пътно платно на бул. „Цариградско шосе”. \r\n- от 11.00 до 19.00 часа на 25 януари в ж. к. „Сердика” пред бл. 4, вх. Д.", "date": "2018.01.23", "title": "София: Въвежда се временна организация на движението за заснемането на филм"}
{"url": "http://www.focus-news.net/news/2018/01/23/2480317/kyustendil-narodniyat-predstavitel-ot-gerb-radoslava-chekanska-organizira-priemna-za-grazhdani-v-dupnitsa.html", "text": "Народният представител от ГЕРБ Радослава Чеканска организира приемен ден за граждани в община Дупница. Това съобщиха от пресцентъра на партията. Приемната ще се проведе от 10.00 до 11.00 ч. в офиса на политическата сила в град Дупница, на пл.\"Свобода\" №1, в ниското тяло на сградата на общинска администрация. \r\nЗаписвания за среща с народния представител могат да се правят и по-рано в клуба на ГЕРБ.", "date": "2018.01.23", "title": "Кюстендил: Народният представител от ГЕРБ Радослава Чеканска организира приемна за граждани в Дупница"}
{"url": "http://www.focus-news.net/news/2018/01/23/2480318/ria-novosti-sergey-shoygu-anonsira-novi-kontrakti-za-prodazhba-na-zrk-s-400-triumf-v-blizkiya-iztok.html", "text": "Москва води преговори за продажба на зенитно-ракетни комплекси (ЗРК) С-400 „Триумф“ със страни от Близкия Изток и Югоизточна Азия, заяви министърът на отбраната на Русия Сергей Шойгу, предава жРИА Новости.\r\nТой определи С-400 като „уникални комплекси с недостижими от никой в света тактико-технически характеристики“ и добави, че това се потвърждава от сключения неотдавна контракт за доставка на ЗРК с Турция, един от членовете на НАТО.\r\nПри това, Шойгу подчерта, че „днес, без обсъждането на въпроси за придобиване на руско въоръжение, не преминава нито една среща или преговори с чуждестранни колеги“.\r\nТой отбеляза, че в момента два комплекса „Триумф“ дават ежечасно дежурство в Сирия.\r\nСпоред думите на руския министър, Москва е готова да сподели опита си от използването на техниката и въоръженията, придобит в арабската република. \r\n„Преди всичко, това, разбира се, е нашата бойна авиация, техника и оръжие на сухопътните войски, Силите за специални операции и на отделно място – руските системи за ПВО. Става дума не само за такива комплекси, като „Панцир“, които се използваха в Сирия, но и за зенитни-ракетни системи С-300 и С-400“, заяви Шойгу.\r\nИзданието Times of India, позовавайки се на военен източник, съобщи, че Русия и Индия вече завършват преговорите за доставка на пет дивизиона С-400. Сумата на сделката, според информацията на изданието, е от порядъка на $5,5 млрд.\r\nС-400 „Триумф“ е най-новата зенитна ракетна система с далечен обсег. Тя е предназначена за унищожаване на авиация, крилати и балистически ракети, включително със среден радиус на действие, а също може да се използва против наземни обекти. Нейният обсег на действие достига до 400 километра, като може да унищожи цели на височина до 30 км.\r\nПревод и редакция:", "date": "2018.01.23", "title": "РИА Новости: Сергей Шойгу анонсира нови контракти за продажба на ЗРК С-400 „Триумф“ в Близкия Изток"}
{"url": "http://www.focus-news.net/news/2018/01/23/2480319/denyat-23-yanuari-v-svetovnata-istoriya.html", "text": "На тази дата Йерусалим е провъзгласен за столица на Израел. ЕС въвежда ембарго за внос на ирански нефт. Иранската парична единица е извадена от международната банкова система. Виктор Юшченко встъпва в длъжност като президент на Украйна. Мадлин Олбрайт става първата жена, заела поста Държавен секретар на САЩ. 1783 г. На 23 януари е  роден Стендал (псевд. на Анри-Мари Бейл) - френски писател. Той е един от основоположниците на критическия реализъм. Автор е на романите “Арманс, или Сцени от парижкия живот” (1827 г.), “Люсиен Льовен” (1834-1835 г.), “Червено и черно” (1830 г.). На тази дата умира Едвард Мунк - норвежки живописец и график експресионист. \r\n2017 г.\r\nАмериканският президент Доналд Тръмп издава заповед да изтегли Съединените щати от Транс-тихоокеанското споразумение за свободна търговия.\r\n2016 г.\r\nСлед въздушни удари на Ислямска държава в Ирак и Леванта контролирани зони в Сирия източната провинция Дейр ез-Зор, Сирийската обсерватория за правата на съобщава за най-малко 47 мъртви цивилни.\r\n2016 г.\r\nХиляди излизат на протести в Полша срещу плановете на консервативното правителство, което иска да прокара противоречив закон, нарушаващ правата и личните свободи на хорта.\r\n2015 г.\r\n190 от 219 депутати от назначения от военните законодателен орган на Тайланд гласуват за отстраняването на бившия премиер Инглук Шинаватра от политиката. Тя е заплашена да получи присъда от 10 години затвор. В страната има забрана за събирания на публични места\r\n2012 г.:\r\nВ Либия поддръжниците на сваления лидер Муамар Кадафи завземат град Бани Уалид.\r\n2012 г.:\r\nЕвросъюза въвежда ембарго за внос на ирански нефт. Иранската парична единица е извадена от международната банкова система.\r\n2011 г.:\r\nБразилия преживява най-тежките наводнения от 1900 г., а броят на жертвите достига 800 души като задминава пораженията в страната през 1967 г., когато загинват 785 души от района на Рио.\r\n2005 г.:\r\nВиктор Юшченко встъпва в длъжност като президент на Украйна.\r\n2000 г.\r\nВ експлоатация е пуснат първия частен мост в Китай.\r\n1997 г.:\r\nМадлин Олбрайт става първата жена, заела поста Държавен секретар на САЩ.\r\n1985 г.\r\nЗа пръв път по телевизията във Великобритания е излъчено заседание на Палатата на лордовете. Законодателния орган включва в себе си около 1200 наследствени и пожизнени перове и лордове, двама архиепископа и 24 епископа на англиканската църква.\r\n1955 г.\r\nВ Испания генерал Франко обявява за свой приемник принц Хуан-Карлос, който встъпва в длъжност с титлата крал на 23 юни 1969 г.\r\n1950 г.\r\nЙерусалим е провъзгласен за столица на Израел.\r\n1911 г.\r\nОтхвърлена е кандидатурата на Мария Кюри за членство във Френската академия на науките, в която до този момент не са членували жени.\r\nМария Кюри (Мария Склодовска-Кюри) е френска физичка, професор, чуждестранен член на много академии на науките, полякиня по произход. Съпруга на П. Кюри, майка на И. Жолио-Кюри. От 1891 г. живее и работи във Франция. Изучава свойствата на радиоактивното лъчение, открива полония и радия (1898 г., с П. Кюри), доказва независимостта на радиоактивния разпад от концентрацията и от други фактори, изготвя първия радиев еталон (1911 г.). Получава Нобелова награда за физика (1903 г., с А. Бекерел и П. Кюри) и за химия (1911 г.).\r\n1904 г.\r\nПриет е Закон за Университета, с който Висшето училище е превърнато в Университет.\r\n1895 г.\r\nЧленовете на норвежка експедиция стават първите хора в света, стъпили на Антарктида. \r\nКонтинентът се намира в Южното полукълбо. Неговата площ е 13,975 млн. km2. В климатично отношение Антарктида се поделя на 3 зони: вътрешноконтинентална високопланинска, на ледниковия склон и крайбрежна. Средна температура през зимата от -60 ° С до -70 ° С. Антарктида има бедна флора и фауна: мъхове, водорасли, лишеи, гъби; пингвини, тюлени, няколко вида членестоноги. На континента и на крайбрежните острови действат около 40 научни станции и бази (на 16 държави, включително България). По Международния договор (1959 г.) територията на Антарктида на юг от 60 ° ю.ш. е неутрална и демилитаризирана; може да се използва само за мирни цели при пълна свобода на научните изследвания. Антарктида е открита през 1820 г. от руските мореплаватели Ф. Ф. Белинсхаузен и М. П. Лазарев.\r\n1883 г.\r\nВ Монреал се състои първия карнавал на ледените дворци.\r\n1849 г.\r\nИздаден е патент на машината за производство на пощенски пликове.\r\n1849 г.\r\nИздаден е патент на машината за производство на пощенски пликове.\r\n1849 г.\r\nЕлизабет Блекуел става първата жена в света, получила диплома за лекар в щата Ню Йорк.\r\n1831 г.\r\nПарламентът на Долна Канада взема решение за увеличаване правата на евреите.\r\n1579 г.\r\nПодписана е Утрехтската уния поставила основите на Нидерландия и сложила край на Нидерландската революция (XVI-XVII в.).\r\nНидерландска революция избухва под формата на въстание, прераснало в националноосвободителна война. През XVI в. страната се намира под властта на испанските Хабсбурги. Испанският крал Филип II прави опит да изкорени прoтестантството в нидерландските провинции, което предизвиква съпротивата на населението. През август 1566 г. - избухва народно антикатолическо (иконоборческо) въстание, потушено от испанската армия на херцог Алба. Постепенно борбата приема формата на партизанска война на гьозите (прозвище на фламандските патриоти, участвали в Нидерландската революция, дадено им от испанските аристократи) начело с Вилхелм Орански. През 1572 г. гьозите превземат градовете Брил и Виантен. Започва ново въстание в северните провинции. През септември 1576 г. избухва въстание и в южните провинции, в Брюксел. Създадени са революционни органи на властта. През 1579 г. представители на аристокрацията сключват с испанците Араската уния и признават испанския монарх. В отговор северните провинции се обединяват чрез Утрехтската уния и създават новата държава Съединени провинции (Холандия, по името на най-голямата от тях). През 1581 г. новата държава Съединени провинции провъзгласява независимостта си. В периода 1583-85 г. холандските войски, оглавявани от Мориц Орански, нанасят поражение на испанците. През 1609 г. е подписано 12-годишно примирие, с което Испания признава република Съединени провинции.\r\n1558 г.\r\nСлед отказа на Ливонския орден да плаща данък на Москва, руските войски нападат Ливония. Започва Ливонската война (1558-1583 г.), която се води между Русия и нейните северозападни съседи за контрол над днешната територия на Естония и Латвия.\r\n1556 г.\r\nВ Китай става едно от най-разрушителните земетресения в историята, при което загиват около 820 хиляди души.\r\n1482 г.\r\nЗа първи път е отпечатана свещената еврейска книга “Тора” (Петокнижието), която съдържа първите пет книги от Стария Завет: Битие, Изход, Левит, Числа, Второзаконие. Тя е едно от първите литературни произведения на юдеизма. Най-старият паметник на юдейската и християнска религия. Основната част от Тора е създадена през ІХ-VІІ век пр.н.е. Окончателната редакция и първа публикация на Тора е от V век пр.н.е. в Ерусалим.На тази дата са родени:\r\n2015 г.\r\nУмира кралят на Саудитска Арабия Абдула бин Абдул Азис.(359news.bg/) Престола наследява брат му Салман бин Абдул Азиз ал Сауд.\r\nКрал Абдула от Саудитска Арабия или Абдула бин Абдул Азиз ал Сауд (на арабски е шестият крал на Саудитска Арабия. Заема тази длъжност от 1 август 2005 г., когато наследява своя полубрат Фахд. Той е сред 37-те синове на създателя на Саудитска Арабия Ибн Сауд. Управлява като фактически регент от 1995 г. поради лошото здравословно състояние на крал Фахд.\r\n1971 г.\r\nУмира Леонид Самойлович Ерихонов - руски филолог и педагог. От 1960 г. е ръководител на катедрите по чужди езици в университетите в Пенза и Воронеж. През 1967 г. защитава в СУ “Св. Климент Охридски” докторска дисертация \"Руското общество и българската литература\". Публикува трудове за българска литература, в които изследва слабо разработени или спорни проблеми от творчеството и дейността на Л. Каравелов, Р. Жинзифов, Хр. Ботев и Г. Бакалов. Занимава се с въпросите на българското просветителско движение през Възраждането. (\"Руските революционни демократи и обществената мисъл на южните славяни през 60-те и 70-те години на ХIХ в.\" (1950 г.); \"Прогресивната литература в България и Сърбия\" (1953 г.); \"Руското общество и българската литература. Очерци\" (на бълг., 1967 г.). Оставя в ръкопис книгата \"Обществената мисъл в България в навечерието на Освобождението. 50-те - 70-те години на ХIХ в.\"\r\n1946 г.\r\nУмира Матео Бартоли - италиански езиковед. Роден е на 22 ноември 1873 г. Преподава в Торинския университет. Той е основоположник на \"неолингвистичното\" направление в езикознанието. Теоретичните му постановки и критиката му на младограматизма са преосмислени и развити от неговия ученик А. Грамши. Въвежда в езикознанието термина \"изоглоса\", използва термина \"лингвистичен ареал\" (въведен от Ж. Жилиерон), с помощта на който отделя различните типове ареали. Съчинения: \"Увод в неолингвистиката\" (1925 г.), \"Субстрат, суперстрат и адстрат\" (1939 г.), \"Очерци по ареална лингвистика\" (1945 г.) и др.\r\n1944 г.\r\nУмира Едвард Мунк - норвежки живописец и график експресионист. Роден е на 12 декември 1863 г. Учи в Кралското рисувателно училище в Кристияния (дн. Осло, 1881-1886 г.) и в ателието на К. Крог (1882-1883 г.). От началото на 90-те години твори в стил “модерн” (“Сестрата на художника”, 1892 г., и “Стаята на смъртника”, 1893 г.), но наред с това се откриват и редица характеристики, които го отвеждат към експресионизма (“Вик”, 1893 г.; “Танцът на живота”, 1899 г.; “Девойка на моста”, “Целувка”, автопортрети и др.). Повечето картини на Мунк от периода 1890-1910 г. влизат в неосъществения напълно цикъл “Фриз на живота”. Работи в областта на декоративната живопис (стенописи в аулата на университета в Осло, 1910-1916 г.), ксилографията, офорта и литографията.\r\n1930 г.\r\nРоден е Уйлям Поуг - американски астронавт, подполковник от ВВС. Във ВВС е от 1961 г. Получава степен бакалавър на педагогическите науки в баптисткия университет в Шони, Оклахома (1951 г.), и магистър в областта на математиката в Оклахомския университет (1960 г.). През 1960-1963 г. преподава математика в Академията на ВВС в Колорадо Спрингс (Колорадо). След завършването на Школата за летци изпитатели във Фарнбъро (Великобритания, 1965 г.) се занимава с изпитания на самолети (над 50 типа американски и английски самолети), след което служи във военновъздушната база \"Едуардс\" в Калифорния като инструктор в училището за подготовка на астронавти. От 1966 г. е в групата на астронавтите към НАСА. Заедно с Дж. Кар и Е. Гибсън лети в Космоса (16 ноември 1973 г. – 8 февруари 1974 г.) като член на екипажа на орбиталната станция \"Скайлъб\". Пребивава в Космоса 84 денонощия 1 ч и 16 мин, като преодолява разстояние около 56 млн. км (1 214 обиколки ок. Земята). Излиза 2 пъти в открития Космос (обща продължителност 13 ч и 34 мин).\r\n1928 г.\r\nРодена е Жана Моро - френска актриса. Учи музика. Играе в различни театри, изпълнява естрадни песни. В киното дълго играе второстепенни роли. Налага се като кинозвезда с “Асансьор за ешафода” (1958 г.). Снима се в: “Любовниците” (1958 г.), “Опасни връзки” (1959 г.), “Модерато кантабиле” (1960 г.), “Нощта” (1961 г.), “Жул и Жим” (1962 г.), “Ева” (1962 г.), “Заливът на ангелите” (1962 г.), “Процесът” (1962 г.), “Дневникът на една камериерка” (1964 г.), “Мата Хари, таен агент ¹ 21” (1964 г.), “Вива Мария!” (1965 г.), “Камбани в полунощ” (1966 г.), “Екатерина Велика” (1967 г.), “Невястата беше в черно” (1968 г.), “Безсмъртна история” (1968 г.), “Скъпа Луиз” (1971 г.), “Натали Гранже” (1972 г.), “Обичам те” (1973 г.), “Спомени от Франция “ (1974 г.), “Светлина” (1976 г.) - режисьорски дебют, “Мистър Клайн” (1976 г.), “Последният магнат” (1977 г.), “Девойката - тийнейджър” (1979 г.), “Хиляда милиарда долара” (1982 г.), “Имало едно време: История за Пепеляшка” (1998 г.), “Балзак” (тв, 1999 г.), “Ръкописът на принца” (2000 г.), “Лиза” (2001 г.), “Cet-amour la” (2001 г.), “The Will to Resist” (2001 г.).\r\n1905 г.\r\nРоден е Константин Илдефонс Галчински - полски поет. Произведенията му от 30-те години критикуват обществения живот в Полша (\"Магарето Порфирион\", 1929 г., поемата \"Краят на света\", 1930 г.). В периода 1939-1945 г. е затворен в германски лагер за военнопленници. От 1946 г. пише сатирични стихове, поетични фейлетони, цикъл гротескни сатирични миниатюри \"Зелената гъска\". Цикълът лирични миниатюри \"Песни\" (1953 г.) е пълен с разсъждения за живота, любовта, изкуството. Умира на 6 декември 1953 г. във Варшава.\r\n1905 г.\r\nРоден е Константин Илдефонс Галчински - полски поет. Произведенията му от 30-те години критикуват обществения живот в Полша (\"Магарето Порфирион\", 1929 г., поемата \"Краят на света\", 1930 г.). В периода 1939-1945 г. е затворен в германски лагер за военнопленници. От 1946 г. пише сатирични стихове, поетични фейлетони, цикъл гротескни сатирични миниатюри \"Зелената гъска\". Цикълът лирични миниатюри \"Песни\" (1953 г.) е пълен с разсъждения за живота, любовта, изкуството. Умира на 6 декември 1953 г. във Варшава.\r\n1840 г.\r\nРоден е Ернст Абе - немски физик оптик. Създател е на технологията в основните клонове на оптико-механичната промишленост. Бил е професор по теоретична физика в Йена (от 1870 г.), както и директор на астрономическата обсерватория в Йена (1877-1890 г.). Създава теорията на микроскопа (1872 г.) и разработва конструкцията на много оптични устройства, носещи неговото име. Работи заедно със собственика на оптичната фабрика К. Цайс, след чиято смърт (1888 г.) наследява предприятието. Умира на 14 януари 1905 г.\r\n1832 г.\r\nРоден е Едуар Мане - френски художник и гравьор. От 1850 г. до 1856 г. учи при П. Кутюр в Парижкото училище за изящни изкуства. Формира се като художник под влиянието на старите майстори и художниците на ХIХ в. В по-голямата си част творчеството му е близко до реалистичните тенденции във френския живопис, а най-добрите му картини са изображения на представители на френската интелигенция, негови приятели и близки, на деца, на характерни типове от различни обществени слоеве. Въпреки това, за разлика от други водещи френски художници от средата на ХIХ в. (Домие, Курбе, Миле), творчеството му не е обърнато към обществените противоречия и живота на народа. Умира на 30 април 1883 г. в Париж.\r\n1783 г.\r\nРоден е Стендал (псевд. на Анри-Мари Бейл) - френски писател. Той е един от основоположниците на критическия реализъм. Автор е на романите “Арманс, или Сцени от парижкия живот” (1827 г.), “Люсиен Льовен” (1834-1835 г.), “Червено и черно” (1830 г.), “Пармският манастир” (1839 г.), на повести, мемоари (“Животът на Наполеон”, 1817-1818 г.; “Мемоари за Наполеон”, 1836-1838 г.), трудове върху изкуството (“История на живописта в Италия и Рим”, 1817 г. и др.), на психологическата студия “За любовта” (1822 г.) и др. Умира на 23 март 1842 г.\r\n1752 г.\r\nРоден е Муциу Клементи - английски пианист, педагог, композитор и диригент, италианец по произход. От 1766 г. живее и работи в Англия. Става известен като пианист виртуоз и педагог (сред неговите ученици са И. Крамър, И. Мошелес, Дж. Фийлд и др.). Основател и ръководител е на т. нар. Лондонска пианистка школа. В началото на ХIХ в. работи дълго време в някои европейски страни. Един от създателите на класическата форма на сонатите за пиано. От педагогическия му репертоар са съхранени неговите етюди (сб. “Път към Парнас”). Своя изпълнителски и педагогически опит Клементи обобщава в труда “Методи за пиано” (изд. 1801 г.). Собственик е на няколко музикални издателства и фабрики за производство на пиана. Умира на 10 март 1832 г. в Ившъм, Англия.На тази дата умират:\r\n1888 г.\r\nУмира Йожен Марен Лабиш - френски драматург, член на Френската академия (1880 г.). Роден е на 5 май 1815 г. в Париж. Завършва Висшето юридическо училище. С литературна дейност се занимава от 1835 г. През 1837 г. е поставена комедията му \"Съд с вода\". През 1839 г. публикува романа \"Очерци на нравите. Скитания\". Пише много водевили и фарсове самостоятелно или с участието на своите приятели (Ожие, Делакур, Мартен и др.). Първият му голям успех е водевилът \"Сламената шапка\" (1851 г.). Популярни са пиесите му \"Пътешествието на г-н Перишон\" (1860 г.), \"Граматиката\" и др.\r\n1875 г.\r\nУмира Чарлз Кингсли - английски писател, историк и публицист. Той е роден на 12 юни 1819 г. в Холн, Девоншир. Бил е протестантски пастор и професор по нова история в Кеймбридж, по-късно - капелан на кралица Виктория. Автор е на “Ипатия”, 1852-1853 г. и “Преди две години”, 1857 г.\r\n1002 г.\r\nИмператорът на Свещената Римска империя Отто ІІІ умира от малария.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.23", "title": "Денят 23 януари  в световната история"}
{"url": "http://www.focus-news.net/news/2018/01/23/2480320/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Първанова чешма“, с. Доброславци, се налага спиране на водоподаването от 09:30 до 15:30 часа на клиентите на „Софийска вода”, живеещи в района на ул. „Панчовица“, ул. „Уршак“, ул. „Първанова чешма“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бранище“ и ул. „Първанова чешма“.\r\nВъв връзка с реконструкция на уличен водопровод на ул. „Николай Хрелков“, кв. „Горна баня“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Перуника“, ул. „Еделвайс“, ул. „Николай Хрелков“, ул. „Лотос“, бл. 1, бл. 2, бл. 3, бл. 4, бл. 60, бл. 61, бл. 63.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 60.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/23/2480321/interfaks-fsb-poiska-ot-reditsa-predpriyatiya-da-preustanovyat-proizvodstvoto-si-po-vreme-na-svetovnoto-parvenstvo-po-futbol-v-rusiya-prez-2018-godina.html", "text": "ФСБ поиска от редица руски предприятия да преустановят производството си по време на Световното първенство по футбол през 2018 година в Русия, предава Интерфакс.\r\nПодобни предписания са получили организации, на които се осъществява опасно производство, в частност, използват се опасни химически, биологически, радиоактивни, токсични и взривни вещества.\r\nПредупреждения от ФСБ са получили предприятия в 11 региона на страната.\r\nПревод и редакция:", "date": "2018.01.23", "title": "Интерфакс: ФСБ поиска от редица предприятия да преустановят производството си по време на Световното първенство по футбол в Русия през 2018 година"}
{"url": "http://www.focus-news.net/news/2018/01/23/2480322/pregled-na.html", "text": "„Работим усилено за това Генерал Тошево да бъде едно по-хубаво място за живот“, съобщава челото на вестник „Нова добруджанска трибуна“. Позицията е на кмета на добруджанската община Валентин Димитров. Всекидневникът продължава поредицата „Кметовете на Добричка област: интервюта по средата на мандата“. Както и в предходния брой, вестникът пита дали кметът е успял да преполови задачите, кое е това, с което ще се гордее пред поколенията, има ли и до колко един общински кмет възможността да отстоява своя доктрина. \r\nОкръжен съд - Добрич е издал Европейска заповед за арест на добричлия, подсъдим по дело за притежание и разпространение на наркотици, съобщава всекидневникът. Заповедта е за 31-годишния Велин М., срещу когото е повдигнато обвинение за това, че през октомври 2013 г. в село Карапелит, при условията на продължавано престъпление, без надлежно разрешително е държал с цел разпространение и разпространил високорисково наркотично вещество - марихуана, с общо тегло 75.29 грама, на стойност 451.74 лева. \r\n„Обсъждат общия устройствен план на Община Шабла“, съобщава изданието. Планът, който е с прогнозен период на действие 20 години, се разработва по възлагане на Министерството на регионалното развитие и благоустройството с финансиране от държавния бюджет. За да влезе в сила, той трябва да бъде одобрен от Националния експертен съвет по устройство на територията, а за прилагането му ще отговаря Община Шабла. \r\n„Добрички наркодилър задържан в Германия за трафик на хора“ - с това заглавие на първа страница излиза днес вестник „Добруджанска трибуна“. По неустановен начин мъжът е нарушил наложената му ограничителна мярка и впоследствие е бил задържан в град Висбаден от служители на Интерпол във връзка с разследване за трафик на хора. Окръжният съд ще изпрати Европейската заповед за арест на компетентния германски съд с искане след приключване на разследването в Германия мъжът да бъде върнат у нас, за да продължи воденото тук срещу него наказателно производство.  \r\n„Решението за добив на газ – на 25 януари“, съобщава изданието. На тази дата от 10,30 часа в Регионалната инспекция по околната среда и водите във Варна ще има съвещание с участието на експерти, за да бъде взето окончателно решение по казуса с инвестиционното намерение за добив на газ в региона на Генерал Тошево. \r\nС възстановка на събития отпреди 140 години ще бъде отбелязано освобождението на Добрич от османско робство, съобщава всекидневникът. Регионалният клуб „46-ти Добрички пехотен полк“ ще представи военно-историческа възстановка на посрещането на руските войски, освободили Хаджиоглу Базарджик. Участие ще вземат регионални клубове от Силистра, Шумен, Варна, Априлци-Троян, Панагюрище, Велики Преслав, Миноносеца „Дръзки“ - Варна. Началото на възстановката е 11.30 часа, мястото - пешеходната зона до „Стара къща“, денят - 27 януари, събота.", "date": "2018.01.23", "title": "Преглед на основните теми в добруджанския печат"}
{"url": "http://www.focus-news.net/news/2018/01/23/2480323/predstavyane-na-parviya-poet-na-mesetsa-za-2018-g-elin-rahnev-shte-se-provede-v-v-literaturniya-klub-na-stolichna-biblioteka.html", "text": "Първият поет на месеца за 2018 г. в Столична библиотека е Елин Рахнев, съобщиха от пресцентъра на библиотеката. Поредицата „Поет на месеца“ продължава и през тази година, като за януари това е един от съвременните български поети с най-многобройни и верни читатели и почитатели – от неговата нова стихосбирка „Зелда“, излязла в края на 2017 г., вече се разпродадоха няколко тиража. Представянето му под надслов „Елин Рахнев и приятели“ ще се проведе от 18:30 ч. в Литературния клуб на библиотеката. Ще има поетически изненади, както и книги на автора.\r\nЕлин Рахнев е роден на 3 юли 1968 г. в София. Завършил е Специална педагогика в „Св. Климент Охридски“, а по-късно учи режисура в НАТФИЗ в класа на Крикор Азарян.\r\nРаботил е като журналист във вестниците „Денят“ и „Континент“. Четири години е издател и главен редактор на „Витамин Б“ – списание за литература и поезия. В периода 2000 – 2003 г. е драматург на Народния театър „Иван Вазов“, където създава „Театър на последния етаж“. От 2006 г. до 2009 г. е драматург на Държавния сатиричен театър „Алеко Константинов“. Основател и сценарист e на телевизионните предавания „Кръгове“ по БНТ, „Невалидно“ по bTV, „Арт трафик“ по PRO.BG. Автор e в „Суматоха“ и „Панорама“, където авторската му рубрика върви и в момента. Водил е редовни рубрики във вестник „7 дни спорт“, списание „Тема“, списание „Его“. От 2012 г. всяка седмица води авторска рубрика във в. „168 часа“.\r\nАвтор е на стихосбирките „Съществувам“, „Развяване на минзухара“, „Октомври“, „Канела“, „Зелда“ и на пиесите „Боб“, „Флобер“, „Прозорецът на Йонеско“, „Кукувицата“, „Фенове“, „Маршрутка“, „Тест“, „Любов“ и „Свалячи“. Пиесите и стиховете му са преведени на над 20 езика.\r\nПрез 1992 г. с дебютната си стихосбирка „Съществувам“ печели първа награда на конкурса за поезия „Веселин Ханчев“, а през 1999 г. за стихосбирката „Октомври“ печели наградата „Иван Николов“.\r\nЕлин Рахнев има две награди „Икар“ за драматургия – за пиесите „Боб“ (1999) и „Фенове“ (2003). През 2011 г. печели и „Аскеер“ за текста на пиесата „Тест“.", "date": "2018.01.23", "title": "Представяне на първия поет на месеца за 2018 г. Елин Рахнев ще се проведе в в Литературния клуб на Столична библиотека"}
{"url": "http://www.focus-news.net/news/2018/01/23/2480324/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата. Това ще стане след редовната света литургия в храма от 10.00 часа, предаде репортер на Агенция \"Фокус\". Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.01.23", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/01/23/2480325/pregled-na-osnovnite-temi-v-starozagorskiya-pechat.html", "text": "„Работна група ще актуализира инвестиционната програма на Община Стара Загора по ОПРР“, е водещо заглавие от страниците на вестник „Старозагорски новини“. В Община Стара Загора се сформира работна група за актуализиране на Инвестиционната програма на Общината по Приоритетна ос 1 \"Устойчиво и интегрирано градско развитие\" на Оперативна програма \"Региони в растеж 2014-2020\". В нея могат да участват само представители на заинтересованите страни - юридически лица/сдружения на собствениците, регистрирани или извършващи дейност на територията на общината. От пресцентъра на Общината уточниха, че работната група е с постоянен характер. Неин председател е зам.-кметът Иванка Сотирова, ръководител на Междинното звено по ОПРР. Групата ще има задача да оценява проектни фишове, с които ще бъде актуализирана Инвестиционната програма. Съставът на работната група ще бъде до 25 души. Одобрената към момента Инвестиционна програма на Общината може да бъде намерена в интернет на адрес: bgregio.eu/programirane-i-otsenka/mrrb.aspx. Поканата за участие в работната група е публикувана на официалната страница на Община Стара Загора. Желаещите да участват в групата трябва да изпратят официално писмо в срок до 5 февруари т.г. включително. \r\n„Тийнейджъри от Раднево попаднаха в снежен капан, пробвали да дрифтят“, е друга тема от страниците на ежедневника. От АПИ припомнят, че пътят от Шипка за Бузлуджа е забранен за движение до 30 март. Ученици от Професионалната гимназия по минна промишленост \"Свети Иван Рилски\" в Раднево, запалени любители на дрифтенето, изправиха \"на кътни зъби\" планински спасители, полицаи и огнеборци от Казанлък, след като затънаха малко преди полунощ на 21 януари в преспите под връх Бузлуджа. Компанията от 7 момчета и едно момиче, които съвсем наскоро навършили пълнолетие, решили да си направят нощно приключение, като изпробват гумите на два автомобила \"Опел\" по заледените участъци на затворения за движение още от 31 декември м.г. \"панорамен\" път от връх Шипка към Чинията на Бузлуджа. Компанията затънала в близо еднометровите преспи малко след полунощ в неделя. След безуспешни опити във виелицата сами да се справят, тийнейджърите започнали да \"бомбардират\" с обаждания първо родителите си, а впоследствие и телефон 112. Първият сигнал е приет около 03:00 часа на 22 януари, веднага е започнала подготовка за спасителна акция, в която са се включили служители на Областно пътно управление - Стара Загора, ОД на МВР, противопожарната служба, планинските спасители. При необходимост имало готовност да бъдат изпратени и тежки верижни машини на БА. Първият високопроходим джип е стигнал към 5:30 часа на място, междувременно една от пожарните на Казанлък е закъсала в преспите. Към 8:30 часа в понеделник е започнало свалянето на премръзналите любители на силните усещания към Казанлък. Заедно с тийнейджърите са свалени и двама от притеклите се на помощ родители. Началникът на Областно пътно управление Илия Златев е категоричен, че в случая става въпрос за абсолютна безотговорност както при тийнейджърите, така и при родителите им, които им предоставили личните си коли за рискованото \"приключение\". \"Панорамният\" път е затворен от 31 декември с моя заповед, която е до края на март. Там винаги има опасност от снегонавявания, трупат се огромни преспи, през нощта в неделя излезе страхотна буря, не ми се иска да мисля какво щеше да се случи, ако бяхме закъснели. Десетки хора рискуваха живота си заради една хлапашка игра\", коментира Златев. Той съобщи още, че вече на няколко пъти шофьори крадат табелите с предупредителните надписи за затворения път. Родителите да бъдат накарани да поемат поне част от направените разходи, обмисля комисар Стоян Колев, директор на РД ПБЗН - Стара Загора. По неговите пресмятания в спасителната акция са участвали два екипа със 7 служители, готовност да тръгнат са имали още два екипа. Чак като видели, че става повече от напечено, някои от участниците в среднощното \"приключение\" започнали да развиват тезата, че целта им била да стигнат старопланинската хижа \"Теменуга\", а не да късат гуми по заледения асфалт. \r\n„След срещата в НЗОК oбщинските болници - доволни от вниманието, но проблемът с клиничната им смърт остава“, пише още изданието. Възможностите за промени в медицинските стандарти и алгоритмите на клиничните пътеки са обсъдили вчера директори на общинските болници с представители на Министерството на здравеопазването и Националната здравноосигурителна каса. Животоспасяващите теми за общинските болници - отпускането на 30 милиона лева от републиканския бюджет за покриване на просрочени задължения, както и изплащането на надлимитните дейности от 2015 г. досега, не са били включени в дневния ред на разговорите. Една от обсъжданите теми е била свързана с облекчаване на изискванията за брой специалисти по някои клинични пътеки заради кадровия дефицит в здравната ни система. Директорите на общинските болници са предложили в специалности, където има недостиг на кадри като \"Анестезиология\", \"Педиатрия\" и \"Реанимация\", специалистите да имат правото да сключват договори с Касата за половин работен ден. Настояли са и за разширяване на правомощията на специалистите по \"Вътрешни болести\" - една от най-интегралните специалности в медицината. Понастоящем те са с вързани ръце заради нормативното изискване да са под ръководството на тесни специалисти. За разлика от джипитата, на които им е разрешено да лекуват всичко, когато свършат направленията. \"Не съм удовлетворен от резултата на срещата, тя трябваше да е последваща, тъй като тепърва започват преговорите по специалностите, тепърва започват преговорите за стандартите. Добре е обаче, че се срещнахме с представители на НЗОК, защото намерихме общ език и лъснаха големите проблеми, но те не са нито при тях, нито при нас. Те са свързани с нормативната база и със системата на здравеопазването като цяло\", коментира пред \"Старозагорски новини\" д-р Неделчо Тотев, председател на Сдружението на общинските болници в България (СОББ) и управител на общинската болница в Чирпан. Той уточни, че три неща биха осигурили \"светлина в тунела\" за общинските болници, и първото от тях е отпускането на 30 милиона от републиканския бюджет за спасяването им от фалит. \"Тези 30 млн. лв. ще ни дадат възможност да дочакаме всичко онова, за което говорим, че ще стане като промяна, но ние вече нямаме въздух. Ние сме в клинична смърт и трябват реанимационни мероприятия\", подчерта д-р Тотев. \"Второто е свързано с изплащането на надлимитните дейности за последните три години, очовечаване на алгоритмите и спешна корекция на цените на клиничните пътеки, за които говорихме на срещата в НЗОК, но не стигнахме до консенсус, защото тепърва предстоят преговорите по специалности, стандартите и т.н. Третото е свързано с промяна на модела за здравеопазване, за което настояваме поне от 5 години\", допълни д-р Тотев. По темата, свързана с модела на здравеопазване, на 25 януари е насрочена среща между директорите на общинските болници и Комисията по здравеопазване в Народното събрание. От този модел всъщност зависят и всички останали болници, а разковничето е в бъдещите законодателни промени, но не палиативни, а кардинални, категорични са специалистите в бранша.", "date": "2018.01.23", "title": "Преглед на основните теми в старозагорския печат"}
{"url": "http://www.focus-news.net/news/2018/01/23/2480326/plovdiv-opasnost-ot-padashti-kamani-ima-po-patishtata-bachkovo-narechenski-bani-i-krichim-devin-patishtata-v-oblastta-sa-zaledeni-no-obraboteni-i-opesacheni.html", "text": "Опасност от падащи камъни има по пътищата Бачково-Нареченски бани и Кричим-Девин. Това съобщиха за Радио „Фокус“ – Пловдив от Областно пътно управление-Пловдив. Пътищата в Пловдивска област са заледени, но обработени и опесъчени. От Областно пътно управление призовават водачите да шофират с повишено внимание, особено по усойните и по-високи места. Проходът Троян-Кърнаре остава затворен за движение на всички МПС. Ограничено е преминаването на тежкотоварни камиони над 12 тона по пътищата Югово – Лъки – Здравец, в отсечката град Лъки, пътно кръстовище за хижа „Момчил юнак“ и Поповица-Болярци. Все още е забранено и движението на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nДвижението на територията на град Пловдив в натоварено към този час. Задръствания се образуват в централната градска част,  по булевардите „Христо Ботев“ и „Цар Борис III Обединител“. Засилен трафик има и по булевардите „Пещерско шосе“,\r\n„Руски“, „Източен“, „Дунав“ и „Свобода. Пътните настилки на територията на града са сухи и нормално проходими.\r\nВесела КРЪСТЕВА", "date": "2018.01.23", "title": "Пловдив: Опасност от падащи камъни има по пътищата Бачково-Нареченски бани и Кричим-Девин, пътищата в областта са заледени, но обработени и опесъчени"}
{"url": "http://www.focus-news.net/news/2018/01/23/2480327/mkd-makedoniya-deputatite-v-makedonskiya-parlament-shte-glasuvat-povtorno-zakona-za-ezitsite-na-29-yanuari.html", "text": "На 29 януари депутатите в Събранието на Македония ще гласуват повторно Закона за употребата на езиците, който предвижда въвеждането на албанския като официален език в страната, отбелязва скопското електронно издание МКД.\r\nГласуването, насрочено за следващия понеделник, е първа точка в дневния ред на парламента. Законът бе върнат на депутатите, след като държавният глава Георги Иванов отказа да го подпише с мотивите, че актът „противоречи на Конституцията и застрашава единния характер на държавата“. \r\nНа 11 януари народните представители приеха закона с 69 гласа „за“. На заседанието обаче не присъстваха представителите на опозиционната ВМРО-ДПМНЕ на Християн Мицковски. В понеделник партията заяви, че иска отмяната на закона за езиците и изиска създаването на работни групи за по-широка консултация с експерти.\r\nЗасега парламентарното мнозинство на СДСМ и ДСИ не обявяват въвеждането на изменения, каквито препоръча президента на Македония. Според Конституцията, ако законът бъде гласуван отново в понеделник с мнозинство от гласовете от общия брой на депутатите, тогава Иванов ще бъде длъжен да го подпише. Тереза Герова", "date": "2018.01.23", "title": "МКД (Македония): Депутатите в македонския парламент ще гласуват повторно закона за езиците на 29 януари"}
{"url": "http://www.focus-news.net/news/2018/01/23/2480328/mvr-2-ma-dushi-sa-zaginali-a-21-sa-raneni-pri-katastrofi-prez-izminaloto-denonoshtie-v-stranata.html", "text": "21 души са ранени при катастрофи през изминалото денонощие, съобщиха от пресцентъра на МВР. В страната са станали 10 пътнотранспортни произшествия, при които има двама загинали и един с опасност за живота. На територията на столицата са станали един тежък и 156 леки пътни инцидента, при които има десетима ранени.", "date": "2018.01.23", "title": "МВР: 2-ма души са загинали, а 21 са ранени при катастрофи през изминалото денонощие в страната"}
{"url": "http://www.focus-news.net/news/2018/01/23/2480329/afp-yaponski-voynik-zagina-pri-izrigvane-na-vulkan-severno-ot-tokio.html", "text": "Военнослужещ на Япония загина при изригването на вулкан в близост до популярен ски курорт, разположен северно от столицата Токио, предава AFP, като се позовава на съобщение от Министерството на отбраната на островната държава.\r\n„Един от шестимата членове на силите за самоотбрана (ранени при инцидента) е загинал, след като е бил застигнат от лавата\" при изпълнение на тренировъчна мисия, заяви за агенцията говорител на военното ведомство в Токио.Тереза Герова", "date": "2018.01.23", "title": "AFP: Японски войник загина при изригване на вулкан северно от Токио"}
{"url": "http://www.focus-news.net/news/2018/01/23/2480330/dobrich-patnite-nastilki-v-tsyalata-oblast-sa-prohodimi-pri-zimni-usloviya-sas-zaledeni-uchastatsi-na-mesta.html", "text": "Пътните настилки в цялата област Добрич са проходими при зимни условия, на места има заледени участъци, които се обработват в основните направления, по информация на Агенция „Пътна инфраструктура“, предаде кореспондентът на Радио „Фокус” – Варна. Няма затворени пътища в областта. \r\nВ Добрич времето е ясно, тихо е, температурата е около минус 5 градуса. \r\nЖулиета НИКОЛОВА", "date": "2018.01.23", "title": "Добрич: Пътните настилки в цялата област са проходими при зимни условия, със заледени участъци на места"}
{"url": "http://www.focus-news.net/news/2018/01/23/2480331/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Навсякъде в областта пътните настилки са мокри, на места - заснежени, но се почистват и опесъчават. В региона няма затворени пътища. \r\nПроходът Предел е отворен за преминаване на всички видове моторни превозни средства. През нощта и в ранните часове на днешния ден не са регистрирани тежки пътни инциденти, които да са довели до затрудняване на движението по пътищата. Към момента никъде в област Благоевград не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 (Симитли – Гоце Делчев). Трафикът по основните пътни направления в областта – автомагистрала „Струма“, главен път Е-79 и второкласен път 19, е нормално натоварен.\r\nЛора КАЛЧЕВА", "date": "2018.01.23", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/23/2480332/rumen-petkov-abv-ne-e-dobre-tochno-bsp-da-spekulira-s-temata-za-batsis-tay-kato-partiyata-e-imala-vazmozhnost-da-vliyae-varhu-sistemata.html", "text": "Не е добре точно БСП да спекулира с темата за БАЦИС, тъй като партията е имала възможност да влияе върху системата. Това каза Румен Петков, член на Изпълнителното бюро на АБВ в интервю за Агенция „Фокус“ за доклада на ДАНС за Българската акцизна централизирана информационна система (БАЦИС). По думите му всичко е прах в очите. Той призова да не се прехвърлят вини и отговорности там, където ги няма. „Нека, когато БСП вади тези случаи да бъдат малко по-скромни и обрани в поведението си, защото те са част от налагането на тази порочна система“, допълни Петков. Той обясни, че преди да бъде създадена БАЦИС е имало политическа воля за борба с контрабандата. „2005 г. заварихме контрабандният дял на тютюневи изделия на българския пазар близо 40 % - огромна цифра. През 2008 г., когато съм излязъл от министерството, той беше свален на 7 %. Оттогава насам все някой го бори. Това са изследвания, които са правени от големите европейски компании. Всичко е въпрос на политическа воля и на организационни и управленски стъпки и действия. Министърът на финансите многократно говори за складовете, които са оборудвани с техника за стриктен контрол без човешка намеса. Сами разбирате, че министърът е убеден, че половината му служители са корумпирани след като е много горд, че не ги допуска да имат допир до системата“, коментира Румен Петков. \r\nДеница КИТАНОВА", "date": "2018.01.23", "title": "Румен Петков, АБВ: Не е добре точно БСП да спекулира с темата за БАЦИС, тъй като партията е имала възможност да влияе върху системата"}
{"url": "http://www.focus-news.net/news/2018/01/23/2480333/sport-grigor-dimitrov-zagubi-tretiya-set-ot-chetvartfinalniya-mach-sreshtu-kayl-edmand.html", "text": "Григор Димитров загуби третия сет от двубоя срещу британеца Кайл Едмънд от четвъртфиналите на Откритото първенство на Австралия. Втората ракета на Великобритания взе първия сет с 6:4, но във втория българинът успя да изравни, след като се наложи над Едмънд с 6:3. Британецът спечели и третия сет с 6:3. \r\nДо този момент двамата тенисисти са изиграли две срещи помежду си, като и в двете победител бе Григор Димитров. Последният им мач бе преди няколко седмици, на турнира в Бризбейн. При евентуална победа срещу Едмънд, първата ракета на България ще се класира за полуфиналите в Мелбърн за втора поредна година.", "date": "2018.01.23", "title": "Спорт: Григор Димитров загуби третия сет от четвъртфиналния мач срещу Кайл Едмънд"}
{"url": "http://www.focus-news.net/news/2018/01/23/2480334/sofiya-174-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "174 души са прекарали нощта в Кризисния център за настаняване на бездомни лица в столичния квартал „Захарна фабрика“, съобщи за Радио „Фокус“ директорът на центъра Пепи Джуренов. 16 от настанените там през изминалата нощ са били прегледани от лекар, като част от тях са насочени към лечебни заведения. Джуренов увери, че от Кризисния център имат готовност да подслонят всеки нуждаещ се, с оглед на очакванията за студено време. \r\n„Бройката на търсещите подслон в центъра е горе-долу константна, от тази услуга се възползват от 150 до 200 човека, в зависимост от температурите навън. Ако температурите са ниски, естествено, бройката се увеличава. Центърът разполага със 172 легла, но имаме и допълнителни походни легла, така че, досега не сме върнали човек, който е решил да преспи при нас“, обясни Пепи Джуренов. Той допълни, че тенденцията в последно време е броят на бездомните в столицата да се увеличава.", "date": "2018.01.23", "title": "София: 174 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/23/2480335/pazardzhik-ogranicheno-e-dvizhenieto-na-tovarni-avtomobili-po-patishtata-yundola-belovo-i-velingrad-sarnitsa.html", "text": "Проходими при зимни условия са главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са мокри, на места - хлъзгави. По високите и усойни места на Родопите и Следногорието настилките са заснежени и заледени. Забранено е движението на МПС над 12 тона с ремаркета и полуремаркета по пътя Юндола - Белово. Обходният маршрут е през Белово - Варвара - Велинград - Юндола. Ограничено поради снегопочистване е и движението на товарни автомобили по пътя Велинград – Сърница. Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.23", "title": "Пазарджик: Ограничено е движението на товарни автомобили по пътищата Юндола - Белово и Велинград - Сърница"}
{"url": "http://www.focus-news.net/news/2018/01/23/2480336/prohodimi-pri-zimni-usloviya-sa-patishtata-v-oblastite-shumen-silistra-i-razgrad.html", "text": "Проходими при зимни условия са пътищата в Шумен и региона, предаде репортер на Радио „Фокус“-Шумен. Пътните настилки са мокри, на места - частично заснежени, но обработени. Няма въведени промени в организацията на движение в област Шумен. Върбишки проход е затворен за всички видове пътни превозни средства. Ришки проход е отворен. \r\nНормално проходими при зимни условия са пътищата в област Силистра, съобщи дежурният в Областно пътно управление. Пътните настилки са опесъчени, обработени, 20 машини са на терен. Няма затворени или ограничени участъци. \r\nЗаснежени на места, но обработени, са пътищата в област Разград. По данни на Областно пътно управление-Разград 10 машини работят за поддръжката им. Движението се осъществява нормално при зимни условия. \r\nТемпературата на въздуха е от минус 5 до минус 3 градуса. Мокри са пътищата на територията на област Търговище. По усойните места има частично заледени участъци, които са обработени с пясък и сол. Работят 31 машини. Котленският проход остава затворен за автомобили над 12 тона. Видимостта  в региона е нормална. Времето е без валежи. През нощта не са постъпвали сигнали за произшествия на пътя.\r\nИвелина ИВАНОВА", "date": "2018.01.23", "title": "Проходими при зимни условия са пътищата в областите Шумен, Силистра и Разград"}
{"url": "http://www.focus-news.net/news/2018/01/23/2480337/pregled-na-osnovnite-temi-v-shumenskiya-pechat.html", "text": "„Българско-турската камара събра 100 компании на първото си изложение“ е водещото заглавие във вестник „Шуменска заря“. Сто компании от България и Турция са участвали в първото изложение, организирано от Българско-турската търговско-индустриална камара, научи „Шуменска заря“ от изпълнителния директор на камарата Венцислав Венков. То се провело в най-голямата зала на столичния хотел „Рамада“. В словото си при откриването изпълнителният директор на БТТИК Венцислав Венков отбелязал, че целта на изложението е бизнесът да потърси нови възможности за развитие, нови хоризонти и партньори, да открие клиенти, да рекламира производствата си. „В Шумен няма грипна епидемия“ е друго заглавие от първа страница. Случаите на остри респираторни заболявания и грип в Шуменска област са 177 на 10 хил. души от населението, според д-р Марко Марков – директор на дирекция „Надзор на заразните болести“ в РЗИ. „Двойник за един ден“ именуват конкурса за имитатори на Тодор Колев“, пише още изданието. Членовете на Постоянната комисия по култура, културно-историческо наследство, туризъм, интеграционна политика и вероизповедания обсъдиха проектобюджета за 2018 г. на Община Шумен, в частта му за култура. “Инициативен комитет издирва архивни снимки на паметник“, информира ежедневникът. Писмо с настояване възстановеният Паметник-портал на Седми Преславски пехотен полк да бъде издигнат на историческото си място в градинката между кметството и Регионалната библиотека „Стилиян Чилингиров“, а не на площад „Кристал“ е и изпратил о. р. полк. Димо Димов до председателя на шуменския общински съвет проф. Борислав Беджев. „Родители искат ремонт на детска ясла“, пише ежедневникът. Родители, чийто деца са записани в детска ясла „Буратино“, искат да се ремонтират фасадата на сградата и тротоара. Те са приложили подписка от 53 души, които очакват общинската администрация да заложи средства в бюджета и да извърши ремонта. Родителите са посочили, че за ремонт са и стълбите. „Шумен може да има фонд „Ин витро“ е заглавие от стр.3 в броя. В Шумен може да бъде създаден общински фонд „Ин витро“, който да подпомага семействата с репродуктивни проблеми. Идеята беше одобрена от здравната комисия, но поискаха да видят механизма за отпускане на средствата.", "date": "2018.01.23", "title": "Преглед на основните теми в шуменския печат"}
{"url": "http://www.focus-news.net/news/2018/01/23/2480338/veliko-tarnovo-slab-snyag-vali-v-prohoda-na-republikata-patyat-v-rayona-e-mokar-i-chastichno-zaleden-no-se-obrabotva-i-e-prohodim-pri-zimni-usloviya.html", "text": "Слаб сняг вали в Прохода на Републиката. Пътят в района е мокър и частично заледен, но се обработва и е проходим при зимни условия, увериха за Радио „Фокус“ – Велико Търново от Агенция „Пътна инфраструктура“. Времето във Великотърновска област е облачно, но без валежи. Пътищата са частично мокри, на места - заснежени и заледени, но опесъчаването и обработката им продължават. За изминалото денонощие няма допълнително въведени ограничения и нови затворени участъци. Не са регистрирани и тежки инциденти. \r\nНатоварено е движението в областния център в началото на работния ден. По-засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивно е движението е и в района на Южен пътен възел, пътен възел Качица, както и по околовръстния път, който съвпада с част от път София – Варна. Всички светофарни уредби към момента работят нормално. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на града.", "date": "2018.01.23", "title": "Велико Търново: Слаб сняг вали в Прохода на Републиката, пътят в района е мокър и частично заледен, но се обработва и е проходим при зимни условия"}
{"url": "http://www.focus-news.net/news/2018/01/23/2480339/varna-obshtinskite-savetnitsi-ot-gerb-provezhdat-priemni-za-grazhdani.html", "text": "Общинските съветници от ГЕРБ - Варна Калина Пеева, Димитър Колев, Иво Иванов и Калин Калевски ще се срещнат с граждани в дните до 26 януари. Това съобщиха от пресцентъра на партията. Приемното време на общинските съветници ще бъде от 14.00 до 16.00 ч. в офиса на партията на ул. „Георги Бенковски” №1. Днес е приемният ден на Калина Пеева, на Димитър Колев – на 24 януари (сряда), на Иво Иванов – на 25 януари (четвъртък), на Калин Калевски – на 26 януари (петък).\r\nЗаписвания могат да се правят на тел: 052 / 600 015.", "date": "2018.01.23", "title": "Варна: Общинските съветници от ГЕРБ провеждат приемни за граждани"}
{"url": "http://www.focus-news.net/news/2018/01/23/2480340/sport-grigor-dimitrov-otpadna-ot-otkritoto-parvenstvo-na-avstraliya-po-tenis.html", "text": "Григор Димитров отпадна от Откритото първенство на Австралия по тенис. Българинът, който бе трети поставен в основната схема, допусна загуба от втората ракета на Великобритания Кайл Едмънд с 4:6, 6:3, 3:6, 4:6 в двубой от четвъртфиналите на турнира.\r\nТова е първи успех на британеца срещу Григор Димитров. До този момент двамата тенисисти бяха изиграли две срещи помежду си, като и в двете победител бе българинът.  С победата си Едмънд за първи път се класира за полуфинал на турнир от „Големия шлем“.", "date": "2018.01.23", "title": "Спорт: Григор Димитров отпадна от Откритото първенство на Австралия по тенис"}
{"url": "http://www.focus-news.net/news/2018/01/23/2480341/pazardzhik-obshto-1-145-litsa-i-semeystva-sa-odobreni-za-nastanyavane-v-obshtinski-zhilishta-v-grada.html", "text": "Общо 1 145 лица и семейства са одобрени за настаняване в общински жилища през тази година, съобщиха за Радио „Фокус“ – Пазарджик от Общината.  През 2017 година за настаняване в общински жилища са кандидатствали 56 лица и семейства, от които одобрени са 35. Отказани са молбите на 21 броя лица и семейства, които не отговарят на Наредба за условията и реда за установяване на жилищни нужди и за настаняване под наем в жилища, собственост на Община Пазарджик. Най-честите причини за отказ са липса на постоянна адресна регистрация, наличие на собственост или сделки с имоти. Настанени в общински жилища и извадени от картотеката през 2017 г. са 8 лица и семейства. Списъкът е достъпен в информационното табло на Центъра за информация и услуги за граждани в Община Пазарджик.", "date": "2018.01.23", "title": "Пазарджик: Общо 1 145 лица и семейства са одобрени за настаняване в общински жилища в града"}
{"url": "http://www.focus-news.net/news/2018/01/23/2480342/zhelyo-boychev-bsp-argumentite-za-vota-na-nedoverie-sreshtu-gerb-se-osnovavat-na-obshtestveno-izvestni-fakti.html", "text": "Аргументите за вота на недоверие срещу ГЕРБ се основават на обществено известни факти. Това каза в сутрешния блок „Добро утро, България“ на Радио „Фокус“ зам.- председателят на ПГ на \"БСП за България\" Жельо Бойчев. Той призова и депутатите от управляващото мнозинство да гласуват по съвест днес и подчерта, че корупцията е проблем на цялото общество. „Няма съмнение, че корупцията ощетява всеки един български гражданин, няма съмнение и че тя води до бедност и до престъпност. Трябва да си кажем голямата истина – този дебат е необходим в българското общество, защото трябва да има достатъчно голяма критична маса, която да противодейства на подобен род прояви. Иначе нашата страна ще бъде все повече в ситуацията, в която е в момента – от една страна да е изпълнила всички технически критерии за присъединяване към Шенген, но по същество да не бъде приета, защото там нямат доверие на нашите системи за сигурност и дали се прилага върховенството на закона“, коментира още Жельо Бойчев. По думите му у нас продължава да се наблюдава намаляване на чуждестранните инвестиции, които са най-добрата оценка за едно управление. Жельо Бойчев уточни, че корупцията е актуален проблем за редица страни в Европа, но това, което не се наблюдава у нас, са реални мерки срещу нея.", "date": "2018.01.23", "title": "Жельо Бойчев, БСП: Аргументите за вота на недоверие срещу ГЕРБ се основават на обществено известни факти"}
{"url": "http://www.focus-news.net/news/2018/01/23/2480343/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи, видимостта е добра. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано и Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.23", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2018/01/23/2480344/pregled-na-osnovnite-temi-vav-velikotarnovskiya-pechat.html", "text": "„Очаква се билетчето за автобуса да стане левче“ е заглавие от първа страница на областния всекидневник „Янтра Днес”. Очаква се увеличение на цените на градския транспорт във Велико Търново. Билетите, които сега струват по 70 ст., ще станат един лев. „115 тона пясък и сол са разпръснати по улиците във Велико Търново“ е друго заглавие от днешното издание. 25 машини чистят снега във Велико Търново. Цялата налична техника на фирмата по зимна поддръжка  работи по 114-километровата улична мрежа в Старата столица. „Общинските болници в патова ситуация – нямат пари и лекари“, пише още вестникът. Общинските болници в областта вече са в патова ситуация – хем нямат пари, хем нямат лекари да изпълняват стандартите за лечение, оплакаха се управителите от Павликени и Горна Оряховица. „Арестуваха мъж за умъртвяване на куче“ е новина от криминалната хроника. На страниците на вестника ще откриете и статия, озаглавена  студенти по акушерство, които работят като болногледачи в Неонатологията. \r\n„Само един свидетел разпитан във Велико Търново за убийството на Петър Христов“ е заглавие от другия областен ежедневник „Борба“. Само един свидетел е разпитан във Велико Търново за убийството на Петър Христов в столицата - Георги Каббе, е дал показания седмица след като станал очевиден на екзекуцията, заедно със сина си, защото трябвало да замине за Австрия. „Два паяка тръгват в старата столица“  е друга тема от вестника. Общинско дружество „Организация на движението, паркинги и гаражи“ взима втори паяк. Машината ще бъде купена със собствени средства от фирмата, а цената е 60 хиляди лева. „342 хил. лв. струва борбата със зимата за 114 км улици в областния град“ е друга тема от всекидневника. 25 машини за пръв път тази зима излязоха, за да чистят първия голям сняг във Велико Търново. 342 хил. лв. е бюджетът на Общината за поддръжката на 114 км улична мрежа през зимата. „Грипът за сега пожали Великотърновска област“, пише още ежедневника и в статията е поместена статистика с броя на заболелите в региона.", "date": "2018.01.23", "title": "Преглед на основните теми във великотърновския печат"}
{"url": "http://www.focus-news.net/news/2018/01/23/2480345/burgas-zaledeni-sa-patnite-nastilki-po-visokite-i-usoyni-mesta-v-oblastta.html", "text": "Заледени са пътните настилки на места по високите и усойни места в областта. Това съобщи за Радио „Фокус“ - Бургас дежурният в Областно пътно управление. Пътищата са обработени и почистени. В равнините места пътищата са сухи. Движението се извършва с нормална интензивност. Духа северен вятър. Температурите на въздуха са минусови.\r\nВ Бургас пътищата са влажни. Движението е натоварено по бул. „Струга“, в района на кръстовище „Трапезица“ и на УМБАЛ - Бургас.\r\nМария РУСЕВА", "date": "2018.01.23", "title": "Бургас: Заледени са пътните настилки по високите и усойни места в областта"}
{"url": "http://www.focus-news.net/news/2018/01/23/2480346/emsc-zemetresenie-ot-shesta-stepen-po-rihter-e-registrirano-v-indoneziya.html", "text": "Земетресение с магнитуд от 6.0 по скалата на Рихтер удари остров Ява в Индонезия, на който е разположена и столицата Джакарта, показва справка на официалната интернет страница на Европейския средиземноморски сеизмологичен център (EMSC) .\r\nТрусът е регистриран в 13.34 часа местно време. Епицентърът му е бил на 100 километра северозападно от Депок и на 72 километра южно от Пандегланг, с дълбочина от 61 километра под земната кора.\r\nПравителството на Индонезия приведе данни, съгласно които земетресението е със сила от 6,4 по Рихтер. Към момента няма информация за пострадали или материални щети.Тереза Герова", "date": "2018.01.23", "title": "EMSC: Земетресение от шеста степен по Рихтер е регистрирано в Индонезия"}
{"url": "http://www.focus-news.net/news/2018/01/23/2480347/targovishte-obichayat-babuvane-i-konkurs-nay-vkusna-babina-pitka-shte-se-provedat-v-selo-strazha.html", "text": "Бабинден и конкурс „Най-вкусна бабина питка“ ще се проведат в село Стража. Това съобщи за Радио „Фокус“ - Шумен Илияна Петрова, секретар на Народно читалище „Развитие- 1926“. В пресъздаването на местния народен обичай ще участват жените от селото и пенсионерски клуб „Надежда“. Ще бъде  изпълнен обичаят „бабуване“, който е с дълголетна традиция в селището. Най- възрастната жена, облечена в народна носия, ще изкъпе ритуално бебето, ще нарича за здраве и да се раждат много деца в селото. Във втората си част веселието ще продължи със стражанска кулинарна изложба „Най-вкусна бабина питка“. Жените от селото приготвят различни тестени изделия, с които участват в конкурса, а жури ще определи най-вкусните печива и ще раздаде награди. „Майсторки са жените от Стража, славят се със вкусния  шопски зелник, който приготвят тутманици, милинки и традиционната стражанска питка“, каза Илияна Петрова. Тя посочи, че през целия празник ще звучи изпълнение на гайда на музикант от ансамбъл „Мизия“. Празникът в село Стража ще се проведе от 11.30 часа в търговската сграда.\r\nИвелина ИВАНОВА", "date": "2018.01.23", "title": "Търговище: Обичаят „бабуване“ и конкурс „Най-вкусна бабина питка“ ще се проведат в село Стража"}
{"url": "http://www.focus-news.net/news/2018/01/23/2480348/rumen-petkov-abv-dokladat-na-dans-za-batsis-tryabva-da-bade-razsekreten-i-podlozhen-na-solidna-ekspertiza-sega-e-pribarzano-da-se-govori-koi-sa-golemite-problemi-v-sistemata.html", "text": "Докладът на ДАНС  за БАЦИС трябва да бъде разсекретен и подложен на солидна експертиза, иначе е прибързано да се говори кои са най-големите проблеми в системата. Това каза Румен Петков, член на Изпълнителното бюро на АБВ в интервю за Агенция „Фокус“ за доклада на ДАНС за Българската акцизна централизирана информационна система (БАЦИС). Според него докладът трябва да бъде разсекретен, въпреки че някой ще каже, че когато това се случи ще се видят белите петна и пробитите места в системата. „Разбира се, че трябва да бъде разсекретен, въпреки че опозицията вече го раздаде. Според мен тук трябва да бъде прегледано на какво основание го е направила. Ние от АБВ още в късната есен на 2015 г. информирахме обществото чрез медиите, в това число и чрез вашата агенция, че системата е така направена, за да може да се стимулира контрабандната търговия с горива. Да може да не се преглежда както се полага търговията с алкохол. Това е  видимо. Сами разбирате, че е гавра с българските граждани, гавра с НАП. Тогавашното ръководство на Агенция „Митници“, дали това е станало с мълчаливото съгласие на Министерството на финансите  е друг въпрос, създаде системата, за да бъдат правени пробиви в нея и да се спекулира с търговията с горива“, коментира Румен Петков. Според него от това са последвали огромни загуби. По думите му въпросът е защо се е стигнало до там да се създаде система, която очевидно е опорочена. „И този въпрос не е откритие“, допълни Петков.\r\nДеница КИТАНОВА", "date": "2018.01.23", "title": "Румен Петков, АБВ: Докладът на ДАНС за БАЦИС трябва да бъде разсекретен и подложен на солидна експертиза – сега е прибързано да се говори кои са големите проблеми в системата"}
{"url": "http://www.focus-news.net/news/2018/01/23/2480349/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е слънчево и ясно, а температурите навсякъде са отрицателни. Пътните настилки са предимно мокри, по високите и сенчести места в планината има заснежени и заледени участъци, които са опесъчени и осолени. Остава в сила ограничението за движение на товарните автомобили над 12 тона без ремаркета и полуремаркета през прохода Превала и пътя Доспат – Сърница. Повишена е опасността от падащи камъни по всички направления в областта. През нощта не са получавани сигнали за инциденти по републиканските пътища.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците са предимно сухи. Времето е слънчево е ясно. Автомобилният трафик в сутрешните часове е интензивен по централния бул. „България“, прилежащите към него улици и кръстовища, както и на входно-изходните артерии на града.\r\nНели ГЕРГЬОВСКА", "date": "2018.01.23", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/23/2480350/faz-preduprezhdenieto-za-povishena-opasnost-ot-lavini-v-alpite-ostava-v-sila.html", "text": "Предупреждението за повишена опасност от Лавини в Алпите остава в сила, макар във вторник да се очаква подобряване на времето, отбелязва германският национален ежедневник Die Frankfurter Allgemeine Zeitung.\r\nВ рамките на нощта срещу вторник бе съобщено за множество лавини в Австрия и Швейцария, но бе уточнено, че няма засегнати хора. \r\nПродължителният снеговалеж през последните дни в Австрийските и Швейцарските Алпи увеличи значително опасността от лавини.\r\nОт Швейцарската метеорологична служба съобщиха по-рано, че в редица части на планината е обявена най-висока степен на предупреждение за опасност от лавини. Ситуацията е съпоставима единствено с тази от зимата на 1999 г., заяви представител на службата.\r\nВ западната част на Австрия също бе издадено най-високо предупреждение, след като синоптиците прогнозираха, че обилните снеговалежи ще натрупат значителна покривка. Редица пътища в страната останаха затворени, а някои населени места – недостъпни. \r\nТакава е ситуацията в района на Цермат. Курортът, разположен в подножието на връх Матерхорн е практически откъснат от външния свят вече цяла седмица. Затворени са пътищата до него, спря и железопътният трафик. Невъзможно е да бъдат изпълнявани и полетите на хеликоптерите. Местното туристическо бюро обаче увери, че се полагат грижи за доброто настроение на гостите на курорта. Уточнява се, че към настоящия момент в Цермат има около девет хиляди туристи. Все още не е ясно кога ситуацията ще се нормализира. В началото на януари Цермат вече бе блокиран от снеговалежи и опасност от лавини, припомнят от редакцията.Тереза Герова", "date": "2018.01.23", "title": "FAZ: Предупреждението за повишена опасност от лавини в Алпите остава в сила"}
{"url": "http://www.focus-news.net/news/2018/01/23/2480351/vesela-lecheva-bsp-za-balgariya-slagame-znak-za-ravenstvo-mezhdu-koruptsiya-i-bednost-prez-godinite-koruptsiyata-izkrivi-ikonomikata-i-pazarnata-sreda.html", "text": "Доста задълбочено изработихме мотивите за вота на недоверие към управляващите. Всеки ден обществото получава доказателства за дълбоко вкоренената корупция, която е обзела почти целия обществен и икономически живот в страната. Тя е и един от основните проблеми за развитието на държавата. Това каза зам.-председателят на ПГ на „БСП за България” Весела Лечева, съобщиха от пресцентъра на Националния съвет на БСП. „Слагаме знак за равенство между корупция и ниски доходи. Между корупция и бедност. Затова и вотът на недоверие трябва да предизвика сериозен обществен дебат, най-вече по въпроса- защо правителството не се справя през последните години в борбата с корупцията”, добави народният представител. Лечева обясни, че този вот дори е закъснял, защото изпуснатите години в борбата с корупцията са дали отражение на икономиката и са изкривили пазарната среда. Тя посочи, че сме свидетели на сериозни пробиви на системи в държавата. \r\n„Имаме пробив в управлението на НЗОК, системата за контрол на акцизни стоки и др. Това са все бомби със закъснител, все отлагани реформи, които нанасят сериозни поражения на икономиката и затова слагаме знак за равенство между бедност и корупция. Ние сме държавата с най-ниски доходи”, каза Лечева. Народният представител обясни, че според аргументите на управляващите, хората едва ли не са имали дежа вю с корупцията, свикнали са с нея, според премиера трябвало да поизчакат още две-три години и щели да се справят с нея. „Още през 2009 г. дойде Борисов на власт с една от най-важните си задачи - да се справи с корупцията. Девет години по-късно, ние отново си говорим за корупцията, но тя е вече дълбоко вкоренена във всички държавни институции. Как може управляващите да говорят, че мотивите са несериозни, а по време на европредседателството, Народното събрание, едва ли не, трябвало да излезе във ваканция, да изчака да мине и едва тогава да започне да работи. Е как? Гражданите очакват конкретни действия. Всеки ден доходите на всеки човек биват ограбвани”, подчерта Весела Лечева. \r\n„Вчера бяха изнесени шокиращи данни във връзка с една система, която трябва да пълни хазната. Тези данни, които бяха изнесени, показват или крайна некомпетентност по начина, по който тя е изработена, или съзнателно регулирана система, която да контролира контрабандата. И това влияе на доходите на населението. Тя, Меркел не знае, че българските пенсионери получават по 100 евро на месец и че заплатите са около 250 евро извън София. Този дебат не е закъснял с няколко седмици, а с години. Корупционната среда е станала модел на управление”, аргументира се Лечева. Тя каза, че през последните години у нас нещата са доведени дотам, че за да се реализираш, или трябва да си от нечия схема, или от ГЕРБ. „Ремонтът на шадравана на най-централната ни улица- Витошка е правен с плочки за баня. Вижте как се прави ремонт в Словения, където поправка няма да се наложи в следващите 50-60 години. И затова ли ви трябва доказателство за корупция. 89% от бизнеса казва, че обществените поръчки са нагласени”, посочи още Лечева.", "date": "2018.01.23", "title": "Весела Лечева, „БСП за България”: Слагаме знак за равенство между корупция и бедност, през годините корупцията изкриви икономиката и пазарната среда"}
{"url": "http://www.focus-news.net/news/2018/01/23/2480352/burgas-nositelyat-na-kupata-na-balgariya-po-voleybol-neftohimik-2010-shte-razdava-kalendari-na-otbora-za-2018-godina.html", "text": "Носителят на Купата на България по волейбол „Нефтохимик 2010“-Бургас ще раздава календари на отбора за 2018 година на мача с „Миньор“-Перник от първенството в Суперлигата. Това съобщиха от Община Бургас. Двубоят ще се проведе от 18:30 часа в зала „Младост“. Всеки зрител, закупил си билет, ще получи сувенира, а след края на мача желаещите ще могат да вземат автографи от бургаските волейболисти, съобщиха от ръководството на „Нефтохимик 2010“.\r\nПропуските за зала „Младост“ са по 3 лева, а пенсионери и ученици ще влизат срещу 2 лева. Ще се разиграе и томбола с билетите с атрактивни награди.", "date": "2018.01.23", "title": "Бургас: Носителят на Купата на България по волейбол „Нефтохимик 2010“ ще раздава календари на отбора за 2018 година"}
{"url": "http://www.focus-news.net/news/2018/01/23/2480353/pazardzhik-regionalniyat-pandemichen-komitet-shte-reshi-na-svoe-zasedanie-dali-da-udalzhi-gripnata-epidemiya-v-oblastta.html", "text": "Актуалната епидемиологична обстановка и заболеваемостта от грип и остри респираторни заболявания в област Пазарджик ще бъдат обсъдени на заседание на Регионалния пандемичен комитет, което ще се проведе от 14.00 часа в Областна администрация. Това съобщиха за Радио „Фокус“ – Пазарджик от Областната управа. Очаква се на заседанието да бъде решено дали да бъде удължена грипната епидемия в областта, която влезе в сила от 19 януари до днес включително. Седмичната справка за острите респираторни заболявания в град Пазарджик отчита високо ниво на заболеваемост. Регистрирани са 191 заболели от остри респираторни заболявания, от които 31 са развили пневмонии. Отчетена е заболеваемост от 270 на 10 000 души (над 95 персентил). Най-засегната е възрастовата група от 30 до 64 години. От Здравната инспекция напомнят, че Пазарджишка област към момента е в грипна епидемия.\r\nАлбена ЖИЛЕКОВА", "date": "2018.01.23", "title": "Пазарджик: Регионалният пандемичен комитет ще реши на свое заседание дали да удължи грипната епидемия в областта"}
{"url": "http://www.focus-news.net/news/2018/01/23/2480354/ivo-hristov-prez-parvata-si-godina-kato-prezident-rumen-radev-ostana-printsipen-i-dostoveren-v-deystviyata-si.html", "text": "През първата си година като президент Румен Радев остана принципен и достоверен в действията си. Това каза началникът на кабинета на президента Иво Христов в интервю за предаването \"Още от деня\" по БНТ по повод първата година на Румен Радев като държавен глава. Според него фактът, че година по-късно президентът Радев е запазил високите си нива на доверие в обществото се дължи на това, че е бил благоразумен да не дава никакви популистки обещания по време на предизборната си кампания. \"За сметка на това остана принципен и достоверен в действията си, винаги беше верен на кредото, което афишираше - суверенитет, законност, антикорупция, справедливост. Освен това той печели симпатии с личните си качества. Трябва да призная, че като близък сътрудник никога не съм бил разочарован от неговата принципност и почтеност. Той мисля, че успя да сплоти един работещ екип около себе си, нормално е и българите да го усещат\",заяви Христов.\r\nТой коментира и назначения от държавния глава служебен кабинет, като заяви, че според него съставът на служебното правителство е най-красноречивото доказателство за неговата политическа дистанцираност. \"Той беше основно експертен, доколкото имаше политически лица, те произхождаха от разнообразни политически хоризонти. В резултат на изрядните избори, които организира правителството, на власт дойде тъкмо тази партия, която вопиеше най-много срещу него, което де факто опровергава воплите\", каза още Христов.", "date": "2018.01.23", "title": "Иво Христов: През първата си година като президент Румен Радев остана принципен и достоверен в действията си"}
{"url": "http://www.focus-news.net/news/2018/01/23/2480355/kyustendil-postanovkata-svetovartezh-shte-bade-predstavena-v-obshtinski-dramatichen-teatar.html", "text": "Постановката „Световъртеж” ще бъде представена в града. Това съобщи за Радио „Фокус” – Кюстендил Чавдар Ненов, директор на Общински драматичен театър – Кюстендил. Постановката ще бъде представена за пореден път пред публиката от Кюстендил. Началото е от 19.00 часа в камерната зала. „Трупата на театъра и младият, и талантлив гост-актьор Явор Борисов от Сатиричния театър ще представят пред кюстендилска публика “Световъртеж” с автори Жан Жак Брикер и Морис Ласег. Режисьор е Владо Петков. Само ще кажа, че французите са известни с тънкото си чувство за хумор, като има много обрати и неочаквани ситуации”, каза Чавдар Ненов.\r\nВенцеслав ИЛЧЕВ", "date": "2018.01.23", "title": "Кюстендил: Постановката „Световъртеж” ще бъде представена в Общински драматичен театър"}
{"url": "http://www.focus-news.net/news/2018/01/23/2480356/plovdiv-rayonniyat-sad-shte-zasedava-po-delo-sreshtu-mazh-i-zhena-obvineni-za-sastavyaneto-na-falshivi-dokumenti.html", "text": "Районният съд ще гледа дело срещу мъж и жена, обвинени за съставянето на фалшиви документи, съобщиха за Радио „Фокус” - Пловдив от пресцентъра на Съдебната палата.  49-годишният Иван Богоев  и 28-годишната му съучастничка Ана бяха задържани при акция на „Криминална полиция“ в края на лятото на 2015 година, след като беше разбита печатница за фалшиви документи в квартал „Кършияка“. Мъжът и съучастничката му са укривали заготовки за печати на Варненския свободен университет, на Министерство на образованието и науката, на таксиметрова и на автобусна фирма, както и компютърна техника, файлове с графични изображения на различни документи и други, които са послужили за съставяне и за преправяне на  шофьорски книжки, лични карти, печати, визи, дипломи, карти за пътуване, заготовки за валута и нотариални удостоверения.\r\nПо делото, което ще се гледа от 9.30 часа в зала 11, са призовани 36 свидетели.\r\nЦветана ТОНЧЕВА", "date": "2018.01.23", "title": "Пловдив: Районният съд ще заседава по дело срещу мъж и жена, обвинени за съставянето на фалшиви документи"}
{"url": "http://www.focus-news.net/news/2018/01/23/2480357/sport-adrian-andreev-otpadna-ot-otkritoto-parvenstvo-na-avstraliya.html", "text": "Адриан Андреев отпадна във втория кръг при младежите на Откритото първенство на Австралия по тенис след загуба с 2:6, 1:6 от седмия поставен в схемата Себастиан Корда в двубой, продължил 52 минути.\r\nГергана Топалова е единственият състезател от България, който продължава в турнира. По-късно тя ще играе във втория кръг при двойките. На сингъл тя загуби в първия си мач.", "date": "2018.01.23", "title": "Спорт: Адриан Андреев отпадна от Откритото първенство на Австралия"}
{"url": "http://www.focus-news.net/news/2018/01/23/2480358/mrrb-osiguryava-nad-41-mln-lv-za-obshti-ustroystveni-planove-na-obshtinite-prez-2018-g.html", "text": "Над 4,1 млн. лв. осигурява Министерството на регионалното развитие и благоустройството (МРРБ) за изработване на общи устройствени планове на общините (ОУПО) през 2018 г. Това съобщиха от пресцентъра на министерството. Редът и условията за достъп до този ресурс са утвърдени от министър Николай Нанков. Съгласно Закона за устройство на територията на министъра на регионалното развитие и благоустройството е възложено разпределянето на средствата от държавния бюджет, които се предвиждат за финансово подпомагане изработването на общи устройствени планове. \r\nВ съответствие с одобрените Ред и условия МРРБ ще предприеме действия за финансово подпомагане на общините, които са кандидатствали след 2016 г. за финансово подпомагане изработването на задания и проекти на ОУПО. Допуска се финансиране по сключени договори с избран изпълнител след 2014 г., чието изпълнение (действие)  не е приключило. \r\nОдобрените Ред и условия и приложението към тях са достъпни на интернет страницата на МРРБ в раздел „За потребителя“ – „Нормативни актове“ – .", "date": "2018.01.23", "title": "МРРБ осигурява над 4.1 млн. лв. за общи устройствени планове на общините през 2018 г."}
{"url": "http://www.focus-news.net/news/2018/01/23/2480359/zavedenie-se-zapali-tazi-sutrin-v-sofiya-nyama-postradali.html", "text": "Заведение се е запалило тази сутрин в София. Това съобщиха за Агенция „Фокус“ от пресцентъра на МВР. Сигналът за възникнал пожар е подаден малко след 05.40 часа тази сутрин. На място веднага са изпратени 3 противопожарни автомобила. Няма пострадали хора. По първоначални данни са изгорели около 500 кв. м. от постройката. Заведението се намира в непосредствена близост до бившата зала „Фестивална“, понастоящем „Асикс Арена“. Причините за инцидента са в процес на изясняване. \r\nИван ЛАЗАРОВ", "date": "2018.01.23", "title": "Заведение се запали тази сутрин в София, няма пострадали"}
{"url": "http://www.focus-news.net/news/2018/01/23/2480360/blagoevgrad-izlozhba-s-tvorbi-na-ventsi-terziyski-e-predstavena-v-gradskata-hudozhestvena-galeriya.html", "text": "Изложба с творби живопис-колаж на Венци Терзийски може да бъде видяна до 5 февруари в Градска художествена галерия - Благоевград. Това каза за Радио „Фокус“ - Пирин Иван Милушев, директор на културната институция. „Изложбата е  самостоятелна, а авторът показва както стари, така и нови произведения. Експозицията включва 17 картини, с които творецът разкрива своя свят чрез комбинирането на колаж и живописна техника“, каза Милушев. По думите му Венци Терзийски е автор с ярка индивидуалност, харесван е и се отличава със своята екстравагантност и визуален език заради замаха и колорита в творбите му. Член е на СБХ - Благоевград и участва във всички общи изложби на гилдията в Благоевград. „Той е добре познат на благоевградската публика и редовно участва във всички групови експозиции, които се представят в Градска художествена галерия - Благоевград. Изложбата беше малко набързо организирана, тъй като преди това имаше заявка на друг автор, който в последния момент се отказа по негови причини и трябваше да се търси вариант. Понякога импровизациите звучат по-добре като резултат накрая, защото се получи една много добра изложба“, каза Милушев. По думите му Венци Терзийски е един от знаковите автори на Благоевград в областта на живописта.\r\nЛора КАЛЧЕВА", "date": "2018.01.23", "title": "Благоевград: Изложба с творби на Венци Терзийски е представена в Градската художествена галерия"}
{"url": "http://www.focus-news.net/news/2018/01/23/2480361/veliko-tarnovo-s-13-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 409 см. Температурата на водата e 3.2 градуса. С предимно облачно време започна денят над българския участък на Дунав днес. През деня ще преобладава предимно слънчево време, с по-значителна облачност на запад. Ще духа слаб до умерен вятър от североизток. Максималните температури ще са между 0° и 3°.", "date": "2018.01.23", "title": "Велико Търново: С 13 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/23/2480362/vidin-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това каза за Радио „Фокус“ - Видин дежурният служител Областно пътно управление – Видин. Той посочи, че пътните настилки са предимно мокри, а на места - заледени, но обработени с пясък. Няма затворени пътни участъци. Трафикът по републиканската пътна мрежа е с нормална интензивност, по главен път Е-79 се движат предимно тежкотоварни автомобили в посока от и за \"Дунав мост 2\". Във Видин трафикът е интензивен в централната градска част по бул. „Панония“, на кръговото движение на жп гарата и на входно изходните артерии на града. Пътните настилки във Видин са предимно сухи, на места - мокри.\r\nАнна ЛОЗАНОВА", "date": "2018.01.23", "title": "Видин: Проходими при зимни условия са пътищата в областта"}
{"url": "http://www.focus-news.net/news/2018/01/23/2480363/montana-zasnezhen-pochisten-i-opesachen-e-patyat-prez-prohoda-petrohan.html", "text": "Заснежен, почистен и опесъчен е пътят през прохода Петрохан, каза за Радио „Фокус“ – Видин дежурният служител в Областно пътно управление – Монтана. Той посочи, че обстановката в района на прохода е спокойна, а видимостта е добра. Трафикът през през Петрохан в сутрешните часове е с нормална интензивност, като повече автомобили се движат в посока София. \r\nДо 31 март остава в сила забраната за преминаване на автомобили над 12 тона през прохода.\r\nАнна ЛОЗАНОВА", "date": "2018.01.23", "title": "Монтана: Заснежен, почистен и опесъчен е пътят през прохода Петрохан"}
{"url": "http://www.focus-news.net/news/2018/01/23/2480364/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) при БЧК. Сутрешните температури са отрицателни, между -10 и -13 градуса. На много места времето е слънчево и тихо, но някъде все още е облачно. Лифтовете в курортите работят. Снежната покривка е около 50-60 см, което създава добри условия за ски и туризъм през деня.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.23", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/23/2480365/inzh-violeta-ilieva-ruo-burgas-priemat-vav-vsichki-sredni-uchilishta-i-gimnazii-shte-se-namali-s-edna-paralelka-tay-kato-nyama-da-ima-kandidatstvane-sled-zavarshen-8-mi-klas.html", "text": "Във всички училища ще се намали приемът с една паралелка. Това каза за Радио „Фокус“ - Бургас инж. Виолета Илиева, началник на РУО - Бургас. По думите ѝ тази учебна година приемът в професионалните гимназии, средните училища и в профилираните гимназии се извършва само с прием след завършен 7-ми клас според Закона за предучилищно и училищно образование. „Миналата учебна година отново действаше Законът, но в сила бе и този за народната просвета. Тогава всички училища, които приемаха в гимназиалната степен, извършваха прием след завършен 7-ми клас и след завършен 8-ми клас“, обясни Илиева. Тя добави, че броят на учениците след завършен 7- ми клас е бил около 3 600. Подобен е и броят на учениците, които тази година ще завършат 7-ми клас. Миналата година е имало 1 500 деца, които са завършили 8-ми клас и които са формирали около 55 паралелки. „Тази година тези деца ги няма и приемът в цялата област трябва да бъде с 55 паралелки по-малко, тъй като не се реализира прием след завършен 8-ми клас. Това налага във всяко училище да се намали приемът с една паралелка“, каза още Илиева. По думите ѝ всичко това подлежи още на обсъждане и до края на месеца РУО - Бургас трябва да е готово с предложението до МОН.\r\nМария РУСЕВА", "date": "2018.01.23", "title": "Инж. Виолета Илиева, РУО - Бургас: Приемът във всички средни училища и гимназии ще се намали с една паралелка, тъй като няма да има кандидатстване след завършен 8-ми клас"}
{"url": "http://www.focus-news.net/news/2018/01/23/2480366/sliven-ogranicheno-e-dvizhenieto-v-izprevarvashtata-lenta-pri-km-236-na-avtomagistrala-trakiya-v-posoka-sofiya-v-rayona-na-s-dyadovo-poradi-remont-na-mantineli.html", "text": "Ограничено е движението в изпреварващата лента при км 236 на автомагистрала \"Тракия\" в посока София, в района на село Дядово, поради ремонт на мантинели. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в активната лента. От АПИ призовават шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от \r\nбезплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.23", "title": "Сливен: Ограничено е движението в изпреварващата лента при км 236 на автомагистрала \"Тракия\" в посока София, в района на с. Дядово, поради ремонт на мантинели"}
{"url": "http://www.focus-news.net/news/2018/01/23/2480367/rumen-petkov-abv-nyama-institutsiya-koyato-ima-kapatsiteta-da-obyasni-kakvo-nalaga-tova-raznoobrazie-na-skladove-v-balgariya.html", "text": "Няма институция, която има „капацитета“ да обясни какво налага това „разнообразие“ на складове в България. Това каза Румен Петков, член на Изпълнителното бюро на АБВ в интервю за Агенция „Фокус“ за доклада на ДАНС за Българската акцизна централизирана информационна система (БАЦИС). Според него докладът трябва да бъде разсекретен, въпреки че някой ще каже, че когато това се случи ще се видят белите петна и пробитите места в системата. „От 2015 г. насам ние сме единствената държава в ЕС, която има няколко вида складове. Имаме данъчни складове, акцизни складове, транзитни складове“, каза той и попита защо Министерство на финансите не взима мерки да реши този въпрос. Според Румен Петков това е един от големите ни проблеми. „Оттук нататък са тези възможности за посегателство върху самата система. Днес да се говори, че видиш ли са взети мерки. Да, мерки са взети, но много късно. Независимо от сигналите, които са огласявани от нас от АБВ и от Петролната асоциация, всичко това е закъсняло. Направен е голям пробив в набирателната система и много пари са отишли в черни каси“, заяви Румен Петков.  Той обърна внимание, че  сегашното ръководство на Агенция „Митници“ няма никаква вина. „Напротив то прави всичко възможно без известния ни доскоро параден шум и фанфари да си върши работата“, допълни Петков. \r\nДеница КИТАНОВА", "date": "2018.01.23", "title": "Румен Петков, АБВ: Няма институция, която има „капацитета“ да обясни какво налага това „разнообразие“ на складове в България"}
{"url": "http://www.focus-news.net/news/2018/01/23/2480368/gabrovo-lek-avtomobil-e-goryal-v-sevlievo-nyama-postradali.html", "text": "Автомобил се е запалил в град Севлиево снощи. Сигналът за инцидента е получен на тел. 112 малко преди 19.30 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Автомобилът се е намирал на улица „Марин Попов” в града. Пожарът е предизвикан от техническа неизправност. Унищожена е част от автомобила, пострадали граждани няма. Произшествието е ликвидирани от екип на пожарната в Севлиево. За изминалото денонощие са подадени и два сигнала за самозапалили се комини на жилищни сгради в областта. При тези пожари няма щети и пострадали.\r\nНадежда КРЪСТЕВА", "date": "2018.01.23", "title": "Габрово: Лек автомобил е горял в Севлиево, няма пострадали"}
{"url": "http://www.focus-news.net/news/2018/01/23/2480369/ekip-na-pss-e-okazal-pomosht-na-mazh-izgubil-se-na-vitosha.html", "text": "Екип на ПСС е оказал помощ на мъж, изгубил се на Витоша. Това съобщиха за Агенция \"Фокус\" от Планинската спасителна служба (ПСС) при БЧК. Софийският отряд на Планинската спасителна служба е провела акция в понеделник вечерта. Слизайки от Черни връх мъжът се е загубил заради лошото време и мъгла. Сигналът до спасителите е подаден в 18.30 часа от него самия. Към 21.00 часа мъжът е открит в района на Боянска река в добро физическо и психическо състояние", "date": "2018.01.23", "title": "Екип на ПСС е оказал помощ на мъж, изгубил се на Витоша"}
{"url": "http://www.focus-news.net/news/2018/01/23/2480370/vidin-normalno-se-osashtestvyava-preminavaneto-prez-trite-granichni-punkta-na-teritoriyata-na-oblastta-nyama-obrazuvali-se-opashki-ot-avtomobili.html", "text": "С нормална интензивност е трафикът на трите гранични пункта на територията на областта - „Дунав мост 2“, „Връшка чука“ и Брегово“. Това каза за Радио „Фокус“ – Видин дежурният служител в „Гранична полиция“. Пътищата към трите гранични пункта са проходими, пътните настилки обработени. На българо-румънската граница на граничен пункт „Дунав мост 2“ няма образувани опашки от тежкотоварни автомобили, спокойно се преминава и през двата гранични пункта със Сърбия – „Връшка чука“ и „Брегово“, като и там няма образувани опашки.\r\nАнна ЛОЗАНОВА", "date": "2018.01.23", "title": "Видин: Нормално се осъществява преминаването през трите гранични пункта на територията на областта, няма образували се опашки от автомобили"}
{"url": "http://www.focus-news.net/news/2018/01/23/2480371/sofiyska-voda-vremenno-shte-prekasne-vodosnabdyavaneto-v-chast-ot-zh-k-hadzhi-dimitar-na-24-yanuari.html", "text": "„Софийска вода” временно ще прекъсне водоснабдяването в част от ж. к. „Хаджи Димитър“ на 24 януари 2018 г. (сряда), съобщиха от пресцентъра на дружеството.\r\nВъв връзка с подмяна на уличен водопровод на ул. „Златица“, жк. „Хаджи Димитър“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- бл. 177, бл. 178;\r\n- ул. „Резбарска“ от ул. „Макгахан“ до река Перловска;\r\n- ул. „Резбарска“ от ул. „Васил Кънчев“ до автобусен гараж Малашевци.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резбарска“ пред бл. 178.\r\nСлед възстановяване на водоснабдяването е възможно временно повишаване  мътността на водата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.23", "title": "„Софийска вода” временно ще прекъсне водоснабдяването в част от ж. к. „Хаджи Димитър“ на 24 януари"}
{"url": "http://www.focus-news.net/news/2018/01/23/2480372/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Влошената метеорологична обстановка създаде проблеми в цялата страна. Снеговалежите от последните дни затвориха за товарни автомобили много пътни участъци. До момента на територията на Свищовска община няма сигнали за сериозни инциденти, но в минутите на днешното издание на предаването „Добре дошли в Свищов“ на Радио „Фокус“ – Велико Търново ще Ви запознаем с обстановката в региона. Ще говорим за наличната техника, която се използва и за това има ли готовност Община Свищов да реагира при критични ситуации. \r\nПреди броени дни започна записването за 16-ото издание на Националния фестивал за любителски камерни и кафе-театри, който се провежда ежегодно в Свищов в края на март. До момента вече има подадени две заявки. Кога и как ще се случи събитието, има ли промяна в регламента за участие и какъв е интересът към него ще попитаме Йордан Герчев, уредник при ПБНЧ „Еленка и Кирил Д. Аврамови“ в Свищов. В предаването ще Ви запознаем и с личността на Костадин Халачев, който е опълченец и поборник за Свободата на България, роден в Свищов. Поводът е годишнината от рождението му, която отбелязахме вчера. Водещ днес е Луиза Транчева. Телефонът за връзка със студиото е 0885 303 375.", "date": "2018.01.23", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/01/23/2480373/ivan-ivanov-bsp-za-balgariya-litseto-na-koruptsiyata-v-balgariya-e-gerb.html", "text": "Пробойните в системата БАЦИС лишават от пари както здравеопазването, образованието, фонд пенсии, така редица други сфери. Това каза народният представител от ПГ на „БСП за България” Иван Иванов пред БТВ, съобщиха от пресцентъра на Националния съвет на БСП. Той припомни, че по време на изслушването в парламента на служителите на ДАНС, Менда Стоянова от ГЕРБ се е опитвала да им вкара думи в устата, за бъде прикрит проблемът. \r\n„Европредседателството ни започна с няколко много сериозни чужди публикации в западни медии за корупцията у нас. Те бяха съпътствани от няколко сериозни социологически проучвания- на Евробарометър и на Българската стопанска камара, в които се казва, че корупцията е най-сериозният проблем. Сега  е шансът да изчистим този проблем и да се вземат мерки”, посочи Иван Иванов. Според него ГЕРБ управляват вече над осем години и генерират корупция. „БСП е единствената алтернатива на това управление, лицето на корупцията е партия ГЕРБ, която управлява вече над 8 години страната”, каза той. На въпрос на водещия, дали всички в парламента ще са срещу БСП, Иван Иванов отговори: „Много вероятно. Корупцията обединява интереси.”.", "date": "2018.01.23", "title": "Иван Иванов, „БСП за България”: Лицето на корупцията в България е ГЕРБ"}
{"url": "http://www.focus-news.net/news/2018/01/23/2480374/vidin-nivoto-na-reka-dunav-pri-novo-selo-se-e-povishilo-s-47-sm-prez-izminaloto-denonoshtie.html", "text": "Нивото на река Дунав при Ново село се е повишило с 47 см през изминалото денонощие и водният стоеж е 465 см, съобщиха от местната Хидрометеорологична станция. Нивото на реката край Видин е 505 см, а повишението е от 31 см. Край Лом през последното денонощие нивото на реката  се е повишило с 6 см и водният стоеж е 516. Нивото на реката се е понижило край Оряхово с 14 см и водният стоеж е 388 см. Температурата на водата край Ново село е 4.4 градуса, край Оряхово е 5.1  градуса.", "date": "2018.01.23", "title": "Видин: Нивото на река Дунав при Ново село се е повишило с 47 см през изминалото денонощие"}
{"url": "http://www.focus-news.net/news/2018/01/23/2480375/kardzhali-otkritiyat-v-park-prostor-trup-e-na-84-godishen-mazh-obyaven-za-obshtodarzhavno-izdirvane-na-18-oktomvri-2017-g.html", "text": "Установена е самоличността на намерения труп на мъж на 20 януари в парк „Простор“ в Кърджали. Това съобщиха от пресцентъра на ОДМВР-Кърджали. След оперативно-издирвателни действия криминалисти от полицейското управление са открили близък на мъжа и е било извършено разпознаване. Тялото е на 84-годишен мъж от града, който е бил обявен за общодържавно издирване на 18 октомври, миналата година. При извършената съдебно-медицинска експертиза не са открити данни за насилствена смърт.", "date": "2018.01.23", "title": "Кърджали: Откритият в парк „Простор“ труп е на 84-годишен мъж, обявен за общодържавно издирване на 18 октомври 2017 г."}
{"url": "http://www.focus-news.net/news/2018/01/23/2480376/valentin-debochichki-regionalen-istoricheski-muzey-kyustendil-na-23-yanuari-e-napraven-parviyat-opit-za-osvobozhdenieto-na-grada.html", "text": "На 23 януари е направен първият опит за Освобождението на Кюстендил. Това каза пред Радио „Фокус“ – Кюстендил Валентин Дебочички, директор на Регионалния исторически музей в града. „В началото на януари 1878 година, в тези драматични и съдбоносни дни, 3 600 български сърца в Кюстендил туптят, раздвоени от една страна от приближаващото Освобождение, а от друга – от страха от неизвестността“, каза Валентин Дебочички. По думите му по това време в близост до града квартируват малки руски части заедно с четата на Ильо Марков, а Кюстендилско краище е обхванато от едно масово въоръжено въстание на селяните от района. „След като се разправят с турската власт, застрашават и Казалийския център – Кюстендил. В тези дни на януари бих искал да посоча изключителната роля на първия екзархийски владиха Иларион Ловчански – Кюстендилски, който успява да склони преобладаващото местно турско население на мястото на избягалата турска власт да бъде създаден временен съвет за запазване на живота на всички жители в града“, каза Валентин Дебочички. По думите му след много трудности, предвид започналите преговори за примирие, благодарение упоритостта на двамата делегати - застъпничеството на италианския консул Позитано и на вицегубернатора на София – Марин Дринов, е взето решение от военния губернатор на София генерал Арнолди руските войски да освободят Кюстендил. На 23 януари в града тържествено влиза 2-ри ескадрон от 1-ви дивизион на 4-ти Харковски улански полк и четата на Ильо Марков. „Радостта на българското население е огромна, но и твърде кратка. На следващия ден селяни от Каменица прииждат в града и донасят вестта, че към Кюстендил слиза редовна турска войска и арнаутски башибозук. Малкият руски ескадрон и четата на Ильо Войвода решават да се изтеглят, тъй като многократно превъзхождащите сили на противника правят съпротивата безсмислена”, каза Валентин Дебочички. По думите му, за да спаси своя престиж и да довърши своето освободително дело, руското командване решава да превземе отново Кюстендил, сформиран е нов отряд, което се случва на 29 януари 1878 година.\r\nВенцеслав ИЛЧЕВ", "date": "2018.01.23", "title": "Валентин Дебочички, Регионален исторически музей - Кюстендил: На 23 януари е направен първият опит за Освобождението на града"}
{"url": "http://www.focus-news.net/news/2018/01/23/2480377/vtora-oshte-po-tezhka-prisada-ot-15-godini-lishavane-ot-svoboda-za-bivshiya-direktor-na-razuznavaneto-gen-kircho-kirov.html", "text": "Прокурори от Военно-окръжна прокуратура - София ще дадат брифинг във връзка с присъдата на генерал-лейтенант Кирчо Киров. Това съобщиха от пресцентъра на Прокуратурата.  Брифингът ще се проведе от 11.00 часа, в зала 2, етаж 4, на Съдебната палата.", "date": "2018.01.23", "title": "Втора, още по-тежка присъда от 15 години лишаване от свобода за бившия директор на разузнаването ген. Кирчо Киров"}
{"url": "http://www.focus-news.net/news/2018/01/23/2480378/veliko-tarnovo-den-na-otvorenite-vrati-shte-se-provede-v-rodilnoto-otdelenie-i-neonatologiyata-na-mnogoprofilnata-bolnitsa-v-grada.html", "text": "Ден на отворените врати обявиха в Родилното отделение и Неонатологията на великотърновската болница. Събитието ще се проведе в часовете от 12.00 до 13.00, съобщиха от пресцентъра на МОБАЛ „Д-р Стефан Черкезов“. Желаещите да се запознаят на място с условията в двете отделения на най-голямото болнично заведение в област Велико Търново, което в 2017 г. отбеляза своята юбилейна 150-та годишнина, следва да заявят визитата си предварително на „лично съобщение” в страницата на МОБАЛ „Д-р Ст. Черкезов” в социалната мрежа, като посочат име, както и име на евентуален придружител (баща, баба или роднина) и телефон за обратна връзка. Могат да бъдат посрещнати до 20 бъдещи майки и 20 бъдещи татковци. Пред бъдещите родители представител на МЦ „Афродита“ ще разкаже за съхранението на стволови клетки, които могат да се окажат животоспасяващи за новороденото. Ще се разясни полезността на тази услуга и защо уникалният момент да бъдат събрани тези клетки е по време на раждането. Ще бъдат изтъкнати и предимствата на „Future health“ - първата частна акредитирана банка за стволови клетки в Европа.", "date": "2018.01.23", "title": "Велико Търново: Ден на отворените врати ще се проведе в Родилното отделение и Неонатологията на многопрофилната болница в града"}
{"url": "http://www.focus-news.net/news/2018/01/23/2480379/sliven-zatvoreni-za-tezhkotovarni-avtomobili-sa-prohodite-tvardishki-i-vratnik.html", "text": "Сухи са пътните настилки на територията на областта, съобщиха от Областно пътно управление - Сливен. В планинската част на места пътищата са замръзнали, но обработени. Затворени за тежки автомобили над 10 т са проходите Твърдишки и Вратник. До 12 т. е ограничението за движение по пътя Котел – Омуртаг. Температурите в областта са от минус 2 до 0 градуса.", "date": "2018.01.23", "title": "Сливен: Затворени за тежкотоварни автомобили са проходите Твърдишки и Вратник"}
{"url": "http://www.focus-news.net/news/2018/01/23/2480380/smolyan-ot-1100-do-1200-chasa-dvizhenieto-po-patya-mezhdu-sokolovtsi-i-bostina-shte-bade-ogranicheno-zaradi-premahvane-na-opasno-nadvisnali-darveta.html", "text": "От 11.00 до 12.00 часа днес движението по пътя между селата Соколовци и Бостина ще бъде ограничено заради премахване на опасно надвиснали над пътя дървета. Това съобщи за Радио „Фокус“ – Смолян дежурният в Областно пътно управление – Смолян. Служители на „Пътна полиция“ на място ще регулират движението и ще пропускат поетапно автомобилите, пътуващи по направлението Смолян – Рожен, докато се осъществява премахването на дърветата.\r\nНели ГЕРГЬОВСКА", "date": "2018.01.23", "title": "Смолян: От 11.00 до 12.00 часа движението по пътя между Соколовци и Бостина ще бъде ограничено заради премахване на опасно надвиснали дървета"}
{"url": "http://www.focus-news.net/news/2018/01/23/2480381/haz-germanskata-politsiya-se-e-otzovala-na-signal-za-sblasatsi-mezhdu-turtsi-i-kyurdi-na-letishte-kray-hamburg.html", "text": "В следобедните часове на понеделник германската полиция се е отзовала на сигнал за масов бой между турци и кюрди на летището край свободния ханзейски град Хамбург, съобщава регионалното издание Die Hannoverische Allgemeine Zeitung. \r\nСъгласно разпространената информация, инцидентът се е случил на летището в Лангенхаген. Според първоначалните констатации в Терминал В е имало около 180 души, от които приблизително 20 са участвали в масов бой. Двама души са пострадали, преди големият полицейски контингент, изпратен на място, да успее да се намеси и да възстанови реда. \r\nОт редакцията поясняват, че до кавгата се е стигнало след спонтанна демонстрация срещу военните действия на Турция в Сирия. Към момента се предполага, че пасажерите на самолет „Търкиш Еърлайнс“ са нападнали демонстрантите. Правоохранителните органи са използвали лютив спрей, за да разтърват двете групи. \r\nЗаради инцидента полетът на турския национален превозвач е забавен с повече от 30 минути. Тереза Герова", "date": "2018.01.23", "title": "HAZ: Германската полиция се е отзовала на сигнал за сблъсъци между турци и кюрди на летище край Хамбург"}
{"url": "http://www.focus-news.net/news/2018/01/23/2480382/shumen-440-kg-tyutyun-bez-banderol-sa-izzeti-ot-politsiyata-ot-dva-avtomobila-spreni-za-proverka-kray-selo-veselinovo.html", "text": "Полицейски служители от ОДМВР-Шумен са иззели 440 кг тютюн без бандерол. Акцизната стока е открита в два автомобила, спрени за проверка край село Веселиново. Това съобщиха от пресцентъра на ОДМВР-Шумен. Вчера, малко след 5 часа сутринта, полицейски екип, който работел по безопасността на движението в селото забелязал Ауди „А4“ и Форд „Фокус“, които се движили един след друг. Водачите рязко намалили скоростта си на движение, след като забелязали патрулния автомобил. \r\nПодозрителното им поведение на пътя станало причина униформените да ги спрат за проверка. При проверката в купето на форда са намерени множество черни чували с тютюн, багажникът на аудито също бил пълен с акцизна стока. Извършен е оглед от служители на сектор „Противодействие на икономическата престъпност“ към областната дирекция и техни колеги от Велики Преслав. Изяснено било, че водачът на форда Г. П. /30 г./, от град Гоце Делчев, превозва 350 кг тютюн без акцизен бандерол. 90 кг от акцизната стока е превозвал шофьорът на аудито М. М. /38 г./, от същия град. Тютюнът е иззет. Двамата са задържани за срок до 24 часа в полицейското управление във Велики Преслав. За извършено престъпление по чл. 234 ал. 1 от НК е образувано досъдебно производство. Случаят е докладван на дежурен прокурор от Районна прокуратура-Велики Преслав. Работата по документиране на престъплението продължава под негов надзор.", "date": "2018.01.23", "title": "Шумен: 440 кг тютюн без бандерол са иззети от полицията от два автомобила, спрени за проверка край село Веселиново"}
{"url": "http://www.focus-news.net/news/2018/01/23/2480383/sliven-narusheno-e-vodopodavaneto-v-chast-ot-grada-i-v-selo-gergevets-poradi-avarien-remont.html", "text": "Нарушено е водоподаването в част от града и в село Гергевец поради авариен ремонт, съобщиха от водоснабдителното дружество, обслужващо областта. Поради извършване на авариен ремонт до 11.00 часа е прекъснато водоподаването кв. „Надежда“. До 14.00 часа е прекъснато водоподаването в село Гергевец.", "date": "2018.01.23", "title": "Сливен: Нарушено е водоподаването в част от града и в село Гергевец поради авариен ремонт"}
{"url": "http://www.focus-news.net/news/2018/01/23/2480384/vidin-zadarzhan-e-68-godishen-mazh-ot-selo-bela-nanesal-poboy-na-90-godishnata-si-mayka-sled-upotreba-na-alkohol.html", "text": "68-годишен мъж от село Бела, нанесъл побой на 90-годишната си майка след употреба на алкохол, е задържан в 18.00 часа вчера в ареста за срок до 24 часа. Това съобщиха от ОДМВР-Видин. Сигналът в полицията подал случайно преминаващ по улицата жител на селото. По случая работи Районно управление на МВР-Белоградчик.", "date": "2018.01.23", "title": "Видин: Задържан е 68-годишен мъж от село Бела, нанесъл побой на 90-годишната си майка след употреба на алкохол"}
{"url": "http://www.focus-news.net/news/2018/01/23/2480385/sofiya-dvama-dushi-sa-postradali-pri-verizhna-katastrofa-na-am-hemus.html", "text": "Двама души са пострадали при верижна катастрофа на АМ „Хемус“. Това съобщиха за Агенция „Фокус“ от ОДМВР-София. Сигналът за инцидента е постъпил в 08.53 часа. Верижната катастрофата, между три леки автомобила, е станала малко след тунел „Топли дол“ на АМ „Хемус“ в посока София. Двама души са транспортирани в болнично заведение. Движението се регулира от пътни полицаи, предстои оглед на местопроизшествието.", "date": "2018.01.23", "title": "София: Двама души са пострадали при верижна катастрофа на АМ „Хемус“"}
{"url": "http://www.focus-news.net/news/2018/01/23/2480386/alfred-sant-bivsh-premier-na-malta-balgarskoto-predsedatelstvo-na-es-tryabva-da-povishi-osvedomenostta-za-sastoyanieto-na-perifernite-strani-v-evropa.html", "text": "Малтийският евродепутат и бивш премиер на страната Алфред Сант заяви пред Европейския парламент, че като даде приоритет на задълбочаването на регионалните отношения, започвайки с Балканите, българското председателство на Съвета на Европейския съюз би могло допълнително да повиши осведомеността за състоянието на периферните страни, чието пълноправно включване в политиката е от ключово значение за гарантиране на икономическото и социално сближаване в Европа, съобщава вестник The Malta Independent.\r\nМалтийският политик подчерта, че правителството на България е представило силна програма за вече започналото ротационно председателство на ЕС. Съгласно думите му, през следващите шест месеца София ще бъде в добра позиция да изтъкне ключовия въпрос, свързан с проблемите на данъчното облагане между държавите-членки на ЕС. Силен акцент трябва да бъде поставен върху прозрачността на данъците и върху необходимата данъчна гъвкавост за страните в Общността, подчерта Сант, като припомни, че наскоро ЕП постави под съмнение принципа на единодушие относно решенията за данъчно облагане между държавите-членки на ЕС.\r\nПървите месеци на 2018 г. може да окажат влияние върху изборите за ЕП през следващата година. Тонът може да бъде определен от резултатите от гласуването в Италия и Унгария през следващите седмици. Огромен източник на несигурност продължават да оказват и преговорите за Брекзит, който навлязоха във втората година от стартирането си. \r\n„Също така особено приветствам акцента върху цифровата програма. Този въпрос е от решаващо значение. Трябва да гарантираме, че развитието на единния цифров пазар включва нуждите на реалните потребители“, подчерта бившият малтийски премиер. \r\nОт 1 януари България пое председателството на Съвета на ЕС. София предложи доста широка и силна програма за следващите шест месеца с четири приоритетни области за икономическо и социално сближаване; стабилност и сигурност в Европа; подкрепа на реформите, свързани с присъединяването към ЕС на държавите от Западните Балкани; завършване на цифровия единен пазар на ЕС и развитие на цифровата икономика и умения.Тереза Герова", "date": "2018.01.23", "title": "Алфред Сант, бивш премиер на Малта: Българското председателство на ЕС трябва да повиши осведомеността за състоянието на периферните страни в Европа"}
{"url": "http://www.focus-news.net/news/2018/01/23/2480387/d-r-lilyana-gencheva-rzi-yambol-predgripna-e-obstanovkata-v-oblastta.html", "text": "Предгрипна е обстановката в Ямболска област. Това съобщи пред Радио „Фокус“ – Сливен директорът на здравната инспекция д-р Лиляна Генчевави. Заболеваемостта в областта е висока. От 15 до 21 януари заболеваемостта е 234 на 10 000 души, а предходната седмица е била 192 на 10 000. \"За да бъде обявена грипна епидемия трябва да има 358 болни на 10 000 души\", посочи д-р Генчева.\r\nГрипна ваканция е обявена в училището в село Кукорево. Училището е затворено до 24 януари включително.\r\nЗдравните инспектори ежедневно извършват проверки в поликлиниките дали има натовареност, свързана със сезона на грипните вируси. Взети са носогърлени секрети за изследване в в Националната референтна лаборатория.", "date": "2018.01.23", "title": "Д-р Лиляна Генчева, РЗИ – Ямбол: Предгрипна е обстановката в областта"}
{"url": "http://www.focus-news.net/news/2018/01/23/2480388/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Малтийският евродепутат и бивш премиер на страната Алфред Сант заяви пред Европейския парламент, че като даде приоритет на задълбочаването на регионалните отношения, започвайки с Балканите, българското председателство на Съвета на Европейския съюз би могло допълнително да повиши осведомеността за състоянието на периферните страни, чието пълноправно включване в политиката е от ключово значение за гарантиране на икономическото и социално сближаване в Европа, съобщава вестник The Malta Independent.\r\nМалтийският политик подчерта, че правителството на България е представило силна програма за вече започналото ротационно председателство на ЕС. Съгласно думите му, през следващите шест месеца София ще бъде в добра позиция да изтъкне ключовия въпрос, свързан с проблемите на данъчното облагане между държавите-членки на ЕС. Силен акцент трябва да бъде поставен върху прозрачността на данъците и върху необходимата данъчна гъвкавост за страните в Общността, подчерта Сант, като припомни, че наскоро ЕП постави под съмнение принципа на единодушие относно решенията за данъчно облагане между държавите-членки на ЕС.\r\nПървите месеци на 2018 г. може да окажат влияние върху изборите за ЕП през следващата година. Тонът може да бъде определен от резултатите от гласуването в Италия и Унгария през следващите седмици. Огромен източник на несигурност продължават да оказват и преговорите за Брекзит, който навлязоха във втората година от стартирането си. \r\n„Също така особено приветствам акцента върху цифровата програма. Този въпрос е от решаващо значение. Трябва да гарантираме, че развитието на единния цифров пазар включва нуждите на реалните потребители“, подчерта бившият малтийски премиер. \r\nОт 1 януари България пое председателството на Съвета на ЕС. София предложи доста широка и силна програма за следващите шест месеца с четири приоритетни области за икономическо и социално сближаване; стабилност и сигурност в Европа; подкрепа на реформите, свързани с присъединяването към ЕС на държавите от Западните Балкани; завършване на цифровия единен пазар на ЕС и развитие на цифровата икономика и умения.\r\n*** Предупреждението за повишена опасност от Лавини в Алпите остава в сила, макар във вторник да се очаква подобряване на времето, отбелязва германският национален ежедневник Die Frankfurter Allgemeine Zeitung.\r\nВ рамките на нощта срещу вторник бе съобщено за множество лавини в Австрия и Швейцария, но бе уточнено, че няма засегнати хора. \r\nПродължителният снеговалеж през последните дни в Австрийските и Швейцарските Алпи увеличи значително опасността от лавини.\r\nОт Швейцарската метеорологична служба съобщиха по-рано, че в редица части на планината е обявена най-висока степен на предупреждение за опасност от лавини. Ситуацията е съпоставима единствено с тази от зимата на 1999 г., заяви представител на службата.\r\nВ западната част на Австрия също бе издадено най-високо предупреждение, след като синоптиците прогнозираха, че обилните снеговалежи ще натрупат значителна покривка. Редица пътища в страната останаха затворени, а някои населени места – недостъпни. \r\nТакава е ситуацията в района на Цермат. Курортът, разположен в подножието на връх Матерхорн е практически откъснат от външния свят вече цяла седмица. Затворени са пътищата до него, спря и железопътният трафик. Невъзможно е да бъдат изпълнявани и полетите на хеликоптерите. Местното туристическо бюро обаче увери, че се полагат грижи за доброто настроение на гостите на курорта. Уточнява се, че към настоящия момент в Цермат има около девет хиляди туристи. Все още не е ясно кога ситуацията ще се нормализира. В началото на януари Цермат вече бе блокиран от снеговалежи и опасност от лавини, припомнят от редакцията.\r\n*** Гърция и България затвърдиха допълнително своите връзки в борбата срещу отклоняването от плащане на данъци, в резултат от срещата между ръководителите на приходните агенции на двете страни в понеделник, пише гръцкото електронно издание Neos Kosmos.\r\nГеоргиос Пицилис, от страна на Гърция и Галя Димитрова, от страна на България, се срещнаха в българската столица София и обсъдиха широк спектър от теми, една от които беше двойното облагане и следващото от него отклоняване от плащане на данъци.\r\nИ двамата се съгласиха за внасяне на нужните поправки към споразумението, които трябва да бъдат предписани възможно най-бързо, а освен това се споразумяха за ускоряване на обмена на информация между двете агенции, особено по отношение на отклоняването от плащане на данъци.\r\nПицилис и Димитрова говориха също и за настоящата митническа система за внасяне на стоки в страните-членки на ЕС, като гръцкият представител е предложил да се проучи идеята за автоматичен обмен на информация за физически лица, използвали митническия режим. Тази мярка предвижда директното изпращане на информация до агенцията на България, с цел да се провери дали всичко с данъчните регулации е наред.\r\nСъщевременно, те също са се разбрали да обменят данни за придобитите имоти от български граждани в Гърция и обратното.\r\n„Убеден съм, че двустранното споразумение между двете администрации ще засили сътрудничеството и ще допринесе за успешната борба срещу данъчните измами и съответно за увеличаването на постъпленията в бюджетите на двете страни“, заяви Галя Димитрова.\r\n***Великобритания вече е дала „принципното си съгласие“ за транзитен период след Брекзит „в норвежки стил“, който предполага, че Лондон ще приеме европейските правила без правото да ги оформя, заяви висшестоящ представител на Брюксел пред британското ляво-либерално издание The Independent.\r\nКлючов член на екипа от преговарящи на ЕС за Брекзит заяви, че британските му колеги не са имали възражения за планове, които предвиждат приемане на свободното придвижване на хора, правилата на митническия съюз и попадане под юрисдикцията на Европейския съд.\r\nПредположението, че екипът на Тереза Мей е преглътнал предложението за транзитния период след Брекзит от Брюксел може да разяри депутатите от управляващата в Обединеното кралство Консервативна партия, които вярват, че това ще остави Великобритания „васална държава“ за две години след излизането й от Съюза.\r\nДанни от проучване сред депутатите на „Торите“, проведено в понеделник, сочат, че три четвърти от тях не желаят транзитен период, в който ще продължи свободното придвижване на европейски граждани.\r\n***", "date": "2018.01.23", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/23/2480389/api-vremenno-e-ogranicheno-dvizhenieto-v-izprevarvashtata-lenta-na-avtomagistrala-hemus-sled-tunel-topli-dol-v-posoka-sofiya-poradi-katastrofa.html", "text": "Временно е ограничено движението в изпреварващата лента на автомагистрала \"Хемус\" след тунел \"Топли дол\", в посока София, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в активната лента. Шофьорите трябва да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.23", "title": "АПИ: Временно е ограничено движението в изпреварващата лента на автомагистрала \"Хемус\" след тунел \"Топли дол\", в посока София, поради катастрофа"}
{"url": "http://www.focus-news.net/news/2018/01/23/2480390/ministerstvoto-na-mladezhta-i-sporta-sabira-elita-v-borbata-s-upotrebata-na-doping-na-mezhdunaroden-seminar.html", "text": "Министерството на младежта и спорта организира международен семинар „Предотвратяване на употребата на допинг в професионалния и в спорта за всички чрез обучение и разследване“ на 24 и 25 януари в София, като част от активностите си за Българското председателство на Съвета на Европейския съюз (ЕС). Това съобщиха от пресцентъра на министерството. Над 120 представители на международни организации, свързани с антидопинга, представители на страните-членки на ЕС и на антидопинговите организации от Европа, както и представители на спортните федерации в България ще присъстват на семинара. Представени са 25 антидопингови организации и 14 държави-членки на ЕС. Борбата с употребата на допинг е един от основните приоритети в сферата на Спорта на Българското председателство на Съвета на ЕС.\r\nСеминарът ще бъде открит от министъра на младежта и спорта и член на Управителния съвет на Световната антидопингова агенция (WADA) Красен Кралев и заместник-генералният директор по образование и култура в Европейската комисия Йенс Нийманд Кристенсен. Част от участниците в семинара са заместник-генералният директор на WADA Роб Кьолер, вице-президентът на МОК и член на Управителния съвет и Изпълнителния комитет на WADA проф. д-р Угур Ерденер, председателят на комисията CAHAMA в Съвета на Европа Рафал Пиечота, изпълнителният директор на iNADO (Организацията на националните антидопингови организации) Греъм Стийл, основателят на iNADO Джоузеф де Пенсие и Клемент де Майард от Дирекция „Антикорупция и финансови престъпления“ в Интерпол. Общо 25 лектори от различни държави и организации ще обсъждат възможностите за предотвратяване на употребата на допинг чрез обучение. Обучението има за цел да съдейства за разширяване на знанията за последствията - етични, законови, здравословни и социални от употребата на допинг. Презентация на темата ще изнесе зам.-генералният директор на WADA Роб Кьолер. Особено тревожни са данните за все по-ранната възраст, при която спортуващите в свободното време започват да употребяват допинг, затова тема на обсъжданията ще бъдат и специализирани  антидопингови програми, които обхващат и спортуващите в свободното време, ученици и фитнес инструктори, граждани. Разследването играе важна роля в ограничаване разпространението и употребата на допинг и обединява усилията в налагане на нормативни и регулативни мерки, които да бъдат насочени към намаляване на производството, трафика и използването на забранени средства и методи. Ще бъде представен опитът на антидопинговите агенции и сътрудничеството им с Интерпол.\r\nСеминарът „Предотвратяване на употребата на допинг в професионалния и в спорта за всички чрез обучение и разследване“ се съфинансира по програма Еразъм + на Европейския съюз.", "date": "2018.01.23", "title": "Министерството на младежта и спорта събира елита в борбата с употребата на допинг на международен семинар"}
{"url": "http://www.focus-news.net/news/2018/01/23/2480391/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за приоритетите в работата на Община Пещера през 2018 година. Кои са нерешените проблеми в общината и по какви проекти ще се работи през настоящата година ще коментираме с кмета Николай Зайчев. Община Пещера разработва екологичен проект „2 минути и половина до полунощ“ съвместно с две други общини от Македовия и Хърватия. Повече за неговата реализация ще научим от Весела Хамамджиева, главен експерт “Европейски фондове, стратегическо планиране” в Общината. В предаването ще разберете повече и за подготовката за предстоящия празник на виното в Пещера. Събеседник по темата е Мария Златкова, секретар в читалище „Развитие“ в Пещера. Телефоните за връзка със студиото са 0885 606692 и 034 420020.", "date": "2018.01.23", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/01/23/2480392/sport-gergana-topalova-otpadna-ot-melbarn.html", "text": "Гергана Топалова отпадна във втория кръг на двойки при девойките на Откритото първенство на Австралия по тенис. Българката в тандем с Даниела Висмане от Латвия, поставени под номер шест в схемата, загубиха от американските тенисистки Далейна Хюит и Пейтън Стърнс с 3:6, 0:6 в двубой, продължил 48 минути. \r\nПо-рано днес от турнира в Австралия при младежите отпадна и Адриан Андреев, който допусна загуба от Себастиан Корда. Мелбърн напусна и първата ракета на България – Григор Димитров, който бе отстранен от британеца Кайл Едмънд. Така страната ни остана без представители на турнира.", "date": "2018.01.23", "title": "Спорт: Гергана Топалова отпадна от Мелбърн"}
{"url": "http://www.focus-news.net/news/2018/01/23/2480393/smolyan-navarshvat-se-59-godini-ot-sazdavaneto-na-smolyanskiya-okrag.html", "text": "На 23 януари 2018 година отбелязваме 59 години от създаването на Смолянски окръг. Това съобщиха от пресцентъра на Областна администрация – Смолян. С Указ № 29 на Президиума на Народното събрание от 22 януари 1959 г. се взема държавно решение за премахване на околиите и се формира ново административно деление на територията на страната.\r\nЗа реализирането на тази цел са положени много усилия и Смолянски окръг е факт благодарение на сплотеността и единението на местното население. За обособяването му като самостоятелна териториална единица в страната с център Смолян голям принос имат Ангел Каишев, Атанас Тодоров, Димитър Чолаков, акд.Рустислав Каишев, Тодор Кавгазов, Димитър Спилков, Тодор Гугински, Георги Кътев, Атанас Френкев и Емин Афузов, които приемат това дело като лична кауза.\r\nСлед като в периода 1987-1998 година е в обхвата на Пловдивска област, регионът се обособява като отделна административна единица с Решение № 45 на Министерски съвет от 1 февруари 1999 година за създаването на Областна администрация - Смолян. Институцията Областен управител на област Смолян скъсява дистанцията между местната и държавната власт и спомага за вземането на управленски решения, отговарящи на нуждите и спецификата на региона.", "date": "2018.01.23", "title": "Смолян: Навършват се 59 години от създаването на Смолянския окръг"}
{"url": "http://www.focus-news.net/news/2018/01/23/2480394/sliven-priemat-na-dokumenti-na-kandidati-za-obshtinski-stipendii-zapochva-na-1-fevruari.html", "text": "Приемът на документи на кандидати за стипендия „Хаджи Мина Пашов” и годишни стипендианти в областите: наука и техника, спорт, изкуство и култура в Сливен започва на 1 февруари. Това съобщиха от Община Сливен.\r\nСтипендия „Хаджи Мина Пашов” е годишна стипендия и се присъжда само на едно дете или младеж ,приоритетно от 16 до 25 годишна възраст, в рамките на календарната година. Стипендията се присъжда на дете или младеж, класирано до шесто място на форум от европейско или световно ниво за последните две години, считано от датата на подаване на кандидатурата.\r\nГодишна стипендия се отпуска за период от една календарна година, по една в областите: наука и техника, спорт, изкуство и култура. Стипендия се присъжда на дете или младеж, с поне две значими изяви на национално и международно ниво, класирано до трето място за последните две години, считано от датата на подаване на кандидатурата, което е с постоянен или настоящ адрес в община Сливен, обхванато от образователната система в предучилищен, начален, прогимназиален и гимназиален етап.\r\nДокументите на кандидатите за стипендии ще се приемат чрез деловодството на Общината, секретаря на Комисията по стипендиите и по пощата. Формуляр от искането за предоставяне на финансова помощ можете до стимулиране на деца и младежи с изявени дарби от Община Сливен е публикувана на сайта на Общински съвет – Сливен.\r\nПриемането на документи завършва на първи март 2018 година.", "date": "2018.01.23", "title": "Сливен: Приемът на документи на кандидати за общински стипендии започва на 1 февруари"}
{"url": "http://www.focus-news.net/news/2018/01/23/2480395/planinskata-spasitelna-sluzhba-pri-bchk-organizira-kvalifikatsionen-kurs-rabota-pri-lavinni-neshtastiya-na-grupata-za-rabota-sas-spasitelni-kucheta-i-tehnite-vodachi-ot-otryadite-stranata.html", "text": "Планинската спасителна служба (ПСС) при Българския Червен кръст (БЧК) организира традиционния квалификационен курс „Работа при лавинни нещастия“ на групата за работа със спасителни кучета и техните водачи от отрядите в цялата страна. Това съобщиха от пресцентъра на БЧК. В курса се усвояват техники и умения за спасяване при зимни условия, намиране на затрупани от лавина, издирване на изгубени в планината и пр. \r\nПСС организира демонстрация на лавинна спасителна акция със служебни кучета на 25 януари 2018 г. (четвъртък) в 11.00 часа. Организаторите ще очакват представителите на медиите пред база “Алеко” на ПСС, откъдето те ще бъдат извозени до мястото на акцията.", "date": "2018.01.23", "title": "Планинската спасителна служба при БЧК организира квалификационен курс „Работа при лавинни нещастия“ на групата за работа със спасителни кучета и техните водачи от отрядите страната"}
{"url": "http://www.focus-news.net/news/2018/01/23/2480396/blagoevgrad-obshtina-bansko-otchita-rast-na-sabranite-danatsi-ot-113-za-2017-godina.html", "text": "Ръст от 11.3 % на събраните собствени приходи отчита Община Банско след анализ на бюджетните показатели за 2017 година. Това съобщиха от пресцентъра на Общината. Събраните средства от местни данъци, такси и други локални приходи са 11 429 191 лева. Най-сериозно е покачването в събираемостта на туристическия данък – с 26 %. Повишението е в резултат на добрата работа на туристическия сектор, който започна да работи активно не само през зимния сезон, но и през летните месеци. От друга страна извършваните от Общината проверки за нерегистрирани нощувки и контролът върху местата за настаняване дават резултат към намаляване дела на сивия сектор.\r\n„Съумяхме да изпълним показателите, които заложихме в бюджета за 2017 г. Освен увеличението на събрания туристически данък, регистрираме ръст и в събрания данък недвижими имоти и данък придобиване на имущества. Проектът за бюджет на Общината за 2018 г. вече е внесен за разглеждане в Общинския съвет. Приоритетите в инвестиционната ни програма са построяването на нова детска градина и доизграждане на подпорни стени по поречието на река Глазне в района на населеното място. Ще започнем строително-ремонтните дейности по реконструкцията на втория етап от ул. „Пирин” и ще завършим изграждането на третия последен етап от ул. „Гоце Делчев”. Планираме също да извършим пълна рехабилитация на три главни улици в Банско – „Глазне”, „България” и „Цар Симеон”, както и една в Добринище. До края на годината ще стартираме процедурата за избор на изпълнител”, посочи кметът Георги Икономов.\r\nПо отношение на социалната политика, с бюджетни средства ще бъде дофинансиран изпълняваният проект с Агенцията за социално подпомагане, с който се осигуряват лични асистенти на лица с увреждания. Дофинансирането ще позволи да бъдат наети още 10 асистента извън одобрените от Агенцията за социално подпомагане квоти. Продължава да се изпълнява общинската програма за подпомагане на семейства с репродуктивни проблеми, като за миналата 2017 година от финансиране са се възползвали пет семейни двойки, жители на общината.\r\nМеждувременно Институтът за пазарна икономика публикува годишния си доклад с икономически анализ на развитието на страната по региони за 2017 година. Съгласно представените експертни данни Община Банско отново е лидер в област Благоевград по отношение на усвоени средства от европейски фондове на глава от населението с 2 283 лева/човек, изпреварвайки значително средния ръст за страната от 1 344 лева/човек.\r\n„Годишният икономически анализ на ИПИ дава възможност на представителите на властта, които сме избрани да защитаваме обществения интерес, да сверим часовниците си по отношение на тенденциите за развитие, на слабите места и на посоката, в която трябва да се движим, за да подобряваме благосъстоянието на населението. Радостен е фактът, че Община Банско продължава да поддържа своята водеща позиция по отношение на усвоени средства по европейски програми. Това е една тенденция още от 2013 година, която показва сериозна устойчивост пет години след това. Това е един атестат, че съумяваме успешно да защитаваме проекти в полза на местната общност”, добави Икономов.", "date": "2018.01.23", "title": "Благоевград: Община Банско отчита ръст на събраните данъци от 11.3 % за 2017 година"}
{"url": "http://www.focus-news.net/news/2018/01/23/2480397/gabrovo-spokoyna-e-obstanovkata-v-obshtinata-vsichki-naseleni-mesta-imat-tok-i-voda.html", "text": "Всички населени места на територията на Габровска община имат ток и вода, снежната покривка в региона е около 15 см. Това съобщиха за Радио „Фокус“ – Велико Търново от Община Габрово. Уличната мрежа в града продължава да се обработва, почистват се и пътните участъци към селата. Отсечките са проходими при зимни условия. Дейностите по транспорт, водоснабдяване, снабдяване на населението с хранителни и други основни стоки сe изпълняват нормално при зимни условия. Учениците, подлежащи на задължително обучение от населените места, в които няма училища, са транспортирани до учебните заведения. Общински пътнически транспорт изпълнява линиите със закъснение, част от извънградските не са изпълнени до край.\r\nПроходът Шипка е проходим при зимни условия, пътното платно е заснежено, обработено, почистено и опесъчено. Височината на снежната покривка е 15 см, температурата – минус 10. Остава в сила забраната за движение на МПС с обща маса над 12 тона. Пътищата за градовете Севлиево, Трявна, Дряново са  почистени, проходими при зимни условия.\r\nПътят към курортен комплекс Узана е почистен и обработен. Температурата е минус 10, снежната покривка е 15 см. Времето е ясно и тихо.\r\nЛуиза ТРАНЧЕВА", "date": "2018.01.23", "title": "Габрово: Спокойна е обстановката в общината, всички населени места имат ток и вода"}
{"url": "http://www.focus-news.net/news/2018/01/23/2480398/kyustendil-zhitelite-na-selo-goranovtsi-sa-podgotvili-podpiska-s-iskane-ploshtadat-v-tsentara-na-seloto-da-nosi-imeto-rodolyubie.html", "text": "Жителите на село Горановци са подготвили подписка с искане площадът в центъра на селото да носи името „Родолюбие”. Това съобщи за Радио „Фокус” – Кюстендил Михаела Крумова, председател на Общински съвет – Кюстендил. По думите ѝ подписката включва близо 60 души, заявили подкрепата си за направеното искане, подадено от страна на читалището в селото. Подписката е внесена в Общината, след което е изготвено и предложение до Общински съвет, което трябва да бъде гласувано от страна на съветниците. На площада в село Горановци е издигнат паметен знак на 40 жители от населеното място, загинали във войните.\r\nВенцеслав ИЛЧЕВ", "date": "2018.01.23", "title": "Кюстендил: Жителите на село Горановци са подготвили подписка с искане площадът в центъра на селото да носи името „Родолюбие”"}
{"url": "http://www.focus-news.net/news/2018/01/23/2480399/der-spiegel-mnozinstvoto-germantsi-sa-nedovolni-ot-reshenieto-na-sotsialdemokratite-za-koalitsionni-pregovori-sas-sayuza-hdshss-pokazva-prouchvane.html", "text": "След извънредния партиен конгрес на Германската социалдемократическа партия (ГСДП) в Бон председателят й Мартин Шулц се чувства по-силен. „Мисля, че това е така“, бе отговорът, който той даде на съответващ журналистически въпрос. Тази седмица предстои започването на същинската част от преговорите със Съюза (ХДС/ХСС) за съставяне на федерално правителство, но проучване показва, че мнозинството германци са разочаровани от „зелената светлина“, която ГСДП даде за преговорите за нова голяма коалиция, отбелязва изданието Der Spiegel.\r\nНа въпрос „Как оценявате решението на конгреса на ГСДП за започване на коалиционни преговори с ХДС и ХСС?\", повече от половината респонденти признават, че го възприемат „негативно“, а за 32% то дори е „много негативно“. Като „положително“ го определят около 40 на сто от германските граждани, включени в проучването. \r\nИнтересно е да се отбележи, че противопоставянето на нова голяма коалиция е най-силно сред младите – 65,6% от респондентите във възрастовата група от 18 до 29 години признават, че резултатите от конгреса в Бон са негативни. За разлика от тях, 53,5% от групата над 65-годишна възраст подкрепят правителство между Съюза (ХДС/ХСС) и ГСДП.\r\nПроучването е проведено онлайн в сътрудничество с института Civey в периода от 21 до 22 януари 2018 г. В него са се включили около пет хиляди респонденти, уточняват от редакцията.Тереза Герова", "date": "2018.01.23", "title": "Der Spiegel: Мнозинството германци са недоволни от решението на социалдемократите за коалиционни преговори със Съюза (ХДС/ХСС), показва проучване"}
{"url": "http://www.focus-news.net/news/2018/01/23/2480400/lovech-ogranicheno-e-dvizhenieto-po-pat-i-4-koritna-sevlievo-v-uchastaka-mikre-paten-vazel-ablanitsa-v-rayona-na-s-golets-poradi-kaastrofa.html", "text": "Ограничено е движението по път I-4 Коритна - Севлиево в участъка Микре - пътен възел Абланица, в района на с. Голец, поради катастрофа. Това съобщиха от пресцентъра на Агенция \"Пътна инфраструктура\" (АПИ). Движението се пренасочва по общински път през с. Голец.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, \r\nкакто и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.23", "title": "Ловеч: Ограничено е движението по път I-4 Коритна - Севлиево в участъка Микре - пътен възел Абланица, в района на с. Голец, поради каастрофа"}
{"url": "http://www.focus-news.net/news/2018/01/23/2480401/vidin-dvizhenieto-se-osashtestvyava-v-edna-lenta-po-pat-i-1-mezhdu-grad-dimovo-i-selo-ruzhintsi-pri-km-53m-poradi-razpilyan-tovar.html", "text": "Движението се осъществява в една лента по път I-1, между град Димово и село Ружинци при км 53, поради претоварване на разпилян товар. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.01.23", "title": "Видин: Движението се осъществява в една лента по път I-1, между град Димово и село Ружинци при км 53м поради разпилян товар"}
{"url": "http://www.focus-news.net/news/2018/01/23/2480402/v-kravnata-proba-na-dvamata-postradali-pri-verizhnata-katastrofa-na-am-hemus-ima-sledi-ot-narkotichno-veshtestvo.html", "text": "В кръвната проба на двамата пострадали при верижната катастрофа на АМ „Хемус“ има следи от наркотично вещество. Това съобщиха от пресцентъра на УМБАЛ \"Св. Анна\"-София. Пациентите са стабилизирани в Спешното отделение на болницата. Единият е с открита рана на тестис, а другия с открита рана на веждата.\"Фокус\" припомня:  Двама души пострадаха при верижна катастрофата между три леки автомобила, станала малко след тунел „Топли дол“ на АМ „Хемус“ в посока София. Сигналът за инцидента е постъпил в 08.53 часа.", "date": "2018.01.23", "title": "В кръвната проба на двамата пострадали при верижната катастрофа на АМ „Хемус“ има следи от наркотично вещество"}
{"url": "http://www.focus-news.net/news/2018/01/23/2480403/pazardzhik-tsarkvata-v-selo-rosen-e-zaklyuchena-ot-dva-mesetsa-zhitelite-na-seloto-sa-v-gotovnost-da-initsiirat-podpiska-sreshtu-sveshtenika-koyto-ya-obsluzha.html", "text": "Жителите на пазарджишкото село Росен са готови да инициират подписка срещу свещеника, който обслужа църквата „Свето Вознесение Господне“ в населеното място. Това съобщи за Радио „Фокус“ – Пазарджик Васил Рангелов, кмет на селото. По думите му, причината за това е, че храма в селото е постоянно заключен, дори и на празниците, а зачисленият към тази енория свещеник – отец Стоян, идва изключително рядко, предимно за погребения. „На Богоявление свещеникът също не беше в селото и се наложи аз да хвърля кръста, за да спазим традицията и да не разочароваме хората“, уточни Рангелов. Той каза също, че години наред местните хора са събирали пари за ремонт, защото църквата била в окаяно състояние. „Ремонтирахме покрива, защото беше започнал да се схлупва. Все едно е църква в Сараево. Тя е построена от хората на селото и затова  не е правилно да стои заключена”, допълни Васил Рангелов.  Църквата в село Росен е построена през 1939г. Но в началото на тази година бе невъзможно да се влезе в нея, защото ключът е у отец Стоян. Причината за това е, че в началото на година свещеникът уволнил клисарката и взел ключа със себе си. Той обслужва още четири села и затова не намира време да идва в селото за празниците.\r\nАлбена ЖИЛЕКОВА", "date": "2018.01.23", "title": "Пазарджик: Църквата в село Росен е заключена от два месеца, жителите на селото са в готовност да инициират подписка срещу свещеника, който я обслужа"}
{"url": "http://www.focus-news.net/news/2018/01/23/2480404/montana-metalna-kasa-s-boen-pistolet-valter-r99-e-otkradnata-ot-kabineta-na-kmeta-na-s-staliyska-mahala.html", "text": "Между 20,00 ч. на 19-ти и 07,50 ч. на 22-ри януари 2018 г. в с. Сталийска махала неизвестен извършител е взломил патронник на секретна брава на входната врата на кметството и 2 вътрешни врати, проникнал в кабинета на кмета, откъдето извършил кражба на метална каса с размери 90/60/60 см., съдържаща боен пистолет \"Валтер-Р99\" 9х19мм, с пълнител, зареден с 16 патрона, собственост на 57-годишен жител на същото село, златна юбилейна монета, мобилен телефон \"Верту\", копия на пълномощни, заверени в кметството и гебров печат на кметството. Това съобщиха от ОДМВР-Монтана. Местопроизшествието е посетено, извършен е оглед и е образувано досъдебно производство.", "date": "2018.01.23", "title": "Монтана: Метална каса с боен пистолет \"Валтер-Р99\" е открадната от кабинета на кмета на с. Сталийска махала"}
{"url": "http://www.focus-news.net/news/2018/01/23/2480405/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В следобедните часове на понеделник германската полиция се е отзовала на сигнал за масов бой между турци и кюрди на летището край свободния ханзейски град Хамбург, съобщава регионалното издание Die Hannoverische Allgemeine Zeitung. \r\nСъгласно разпространената информация, инцидентът се е случил на летището в Лангенхаген. Според първоначалните констатации в Терминал В е имало около 180 души, от които приблизително 20 са участвали в масов бой. Двама души са пострадали, преди големият полицейски контингент, изпратен на място, да успее да се намеси и да възстанови реда. \r\nОт редакцията поясняват, че до кавгата се е стигнало след спонтанна демонстрация срещу военните действия на Турция в Сирия. Към момента се предполага, че пасажерите на самолет „Търкиш Еърлайнс“ са нападнали демонстрантите. Правоохранителните органи са използвали лютив спрей, за да разтърват двете групи. \r\nЗаради инцидента полетът на турския национален превозвач е забавен с повече от 30 минути.\r\n*** След извънредния партиен конгрес на Германската социалдемократическа партия (ГСДП) в Бон председателят й Мартин Шулц се чувства по-силен. „Мисля, че това е така“, бе отговорът, който той даде на съответващ журналистически въпрос. Тази седмица предстои започването на същинската част от преговорите със Съюза (ХДС/ХСС) за съставяне на федерално правителство, но проучване показва, че мнозинството германци са разочаровани от „зелената светлина“, която ГСДП даде за преговорите за нова голяма коалиция, отбелязва изданието Der Spiegel.\r\nНа въпрос „Как оценявате решението на конгреса на ГСДП за започване на коалиционни преговори с ХДС и ХСС?\", повече от половината респонденти признават, че го възприемат „негативно“, а за 32% то дори е „много негативно“. Като „положително“ го определят около 40 на сто от германските граждани, включени в проучването. \r\nИнтересно е да се отбележи, че противопоставянето на нова голяма коалиция е най-силно сред младите – 65,6% от респондентите във възрастовата група от 18 до 29 години признават, че резултатите от конгреса в Бон са негативни. За разлика от тях, 53,5% от групата над 65-годишна възраст подкрепят правителство между Съюза (ХДС/ХСС) и ГСДП.\r\nПроучването е проведено онлайн в сътрудничество с института Civey в периода от 21 до 22 януари 2018 г. В него са се включили около пет хиляди респонденти, уточняват от редакцията.\r\n*** Предупреждението за повишена опасност от Лавини в Алпите остава в сила, макар във вторник да се очаква подобряване на времето, отбелязва германският национален ежедневник Die Frankfurter Allgemeine Zeitung.\r\nВ рамките на нощта срещу вторник бе съобщено за множество лавини в Австрия и Швейцария, но бе уточнено, че няма засегнати хора. \r\nПродължителният снеговалеж през последните дни в Австрийските и Швейцарските Алпи увеличи значително опасността от лавини.\r\nОт Швейцарската метеорологична служба съобщиха по-рано, че в редица части на планината е обявена най-висока степен на предупреждение за опасност от лавини. Ситуацията е съпоставима единствено с тази от зимата на 1999 г., заяви представител на службата.\r\nВ западната част на Австрия също бе издадено най-високо предупреждение, след като синоптиците прогнозираха, че обилните снеговалежи ще натрупат значителна покривка. Редица пътища в страната останаха затворени, а някои населени места – недостъпни. \r\nТакава е ситуацията в района на Цермат. Курортът, разположен в подножието на връх Матерхорн е практически откъснат от външния свят вече цяла седмица. Затворени са пътищата до него, спря и железопътният трафик. Невъзможно е да бъдат изпълнявани и полетите на хеликоптерите. Местното туристическо бюро обаче увери, че се полагат грижи за доброто настроение на гостите на курорта. Уточнява се, че към настоящия момент в Цермат има около девет хиляди туристи. Все още не е ясно кога ситуацията ще се нормализира. В началото на януари Цермат вече бе блокиран от снеговалежи и опасност от лавини, припомнят от редакцията.\r\n***", "date": "2018.01.23", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/23/2480406/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Епидемията бушува с пълна сила“. Грипната епидемия в област Пазарджик продължава да бушува с пълна сила и явно още не е достигнала своя пик. Нивото на заболеваемост наистина е високо и продължава да расте. От седмичната справка на РЗИ – Пазарджик за острите респираторни заболявания в областта се вижда, че през последните 7 дни делът на болните нараства от 255 на 270 души на 10 000 жители. „680 брака за година и още 62 зад граница“, научаваме от втора страница на вестника. В Пазарджик през 2017 г. са подписани общо 680 граждански акта за брак. На родна почва са протекли 618 от церемониите, а 62 от брачните свидетелства са съставени след представени документи за сключен граждански брак в чужбина. В Германия са се оженили най-много двойки от български граждани с постоянен адрес в Пазарджик – 10. В 9 случая влюбените са си казали „да“ в САЩ, по 8 пъти във Великобритания и Испания. Пазарджиклии са сключвали брак и в Бразилия, ЮАР, на Бермудските острови и в Гибралтар. Сравнително малко нашенци встъпват в брак с чужденци, независимо че зад граница работят хиляди.\r\n„68 наши кукери заминават за Перник“, информира вестникът. Кукерските групи от Церово, Калугерово и Лесичово – общо 168 души, за поредна година ще участват в международния фестивал на маскарадните игри „Сурва“ в Перник. Това е най-авторитетната в България и на Балканите изява на традиционни народни игри и обичаи с маски. Той популяризира достигнали до днес варианти на древна ергенска обредност, част от българската фолклорна традиция. С конкурсната си програма фестивалът е среща и надпревара на живите носители на тези обичаи, най-популярни с наименованията „сурвакари“, „кукери“ и „дервиши“. Тази година „Сурва“ ще се проведе на 26, 27 и 28 януари. Традиционно във фестивалната надпревара участват около 6000 души от всички етнографски райони на България и гости от Европа, Азия и Африка.", "date": "2018.01.23", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/23/2480407/montana-otkrita-e-izdirvanata-12-godishna-lilyana-kirilova-ot-grada.html", "text": "Обявената за издирване от Районно управление на МВР-Монтана 12-годишна Лиляна Кирилова от град Монтана е дошла тази сутрин в управлението. Това съобщиха от ОДМВР-Монтана. Момичето е обявено за общодържавно издирване, след като на 4 януари 2018 г. е напуснало учебните занятията в Шесто СОУ-Монтана и не се е прибрала в дома си в кв. „Кошарник”, където живее с роднина. С момичето работят служители от детска педагогическа стая.", "date": "2018.01.23", "title": "Монтана: Открита е издирваната 12-годишна Лиляна Кирилова от града"}
{"url": "http://www.focus-news.net/news/2018/01/23/2480408/otets-boyan-kochev-arhiereysko-namestnichestvo-pazardzhik-reshen-e-problemat-sas-zaklyuchenata-tsarkva-v-selo-rosen-kmetat-provede-sreshta-sas-sveshtenika-i-se-postigna-saglasie.html", "text": "Решен вече е проблемът със заключената църква в село Росен. Това съобщи за Радио „Фокус“ – Пазарджик отец Боян Кочев от Архиерейското наместничество в Пазарджик. По думите му става въпрос за проблем, произтекъл от това, че няма желаещ човек от селото, който да стане клисар и да поеме грижите за храма. Зачисленият към църквата „Свето Възнесение Христово“ свещеник – отец Стоян, обслужва общо четири енории и не смогва да ги обслужва едновременно по празниците. „Проблемът беше представен на вниманието на Константийския епископ и архиерейско наместник отец Яков, който инициира среща между кмета на селото и свещеника. На нея бе обсъден проблемът и се стигна до разбирателство. Кметът Васил Рангелов и отец Стоян си стиснаха ръцете и обещаха да работят заедно за благото на хората“, уточни отец Боян Кочев. По повод това, че самият кмет е хвърлил кръста на Богоявление, тъй като свещеникът е отсъствал, отец Боян коментира, че това е направено от добро чувство, за да се продължи и уважи традицията. Той добави, че голям недостиг на свещеници в пазарджишката духовна околия няма, но има духовни лица, които обслужват по няколко енории и напомни пасаж от Библията, в който Господ казва „Жътвата е голяма, работниците са малко. Молете се да прати Господарят повече работници“.\r\nАлбена ЖИЛЕКОВА", "date": "2018.01.23", "title": "Отец Боян Кочев, Архиерейско наместничество - Пазарджик: Решен е проблемът със заключената църква в село Росен, кметът проведе среща със свещеника и се постигна съгласие"}
{"url": "http://www.focus-news.net/news/2018/01/23/2480409/premierat-boyko-borisov-i-turskiyat-poslanik-hasan-ulusoy-obsadiha-partnyorstvo-mezhdu-balgariya-i-turtsiya-v-oblastta-na-kulturata.html", "text": "Министър-председателят Бойко Борисов се срещна с посланика на Турция Хасан Улусой. Това съобщиха от правителствената информационна служба. По време на разговора Улусой поздрави българския премиер с поемането на ротационното председателство на Съвета на ЕС и изрази очакване, че това ще бъде успешен период не само за страната ни, но и за цяла Европа. Двамата са единодушни, че диалогът между държавите членки на ЕС и Турция трябва да бъде нормализиран в контекста на разбирателство и разумни решения. \r\nПремиерът Борисов и посланик Улусой обсъдиха и подготовката и организацията на предстоящата среща между ръководителите на водещите европейски институции и Турция. \r\nНа срещата беше дискутирано и продължаващото сътрудничество и партньорство между България и Турция в областта на културата. Възстановяването на духовни сгради на територията на двете страни беше заявено още при срещата на премиера Борисов с турския президент Реджеп Тайип Ердоган на 7 януари в Истанбул, когато двамата откриха реставрирания български храм „Свети Стефан“. \r\nБългарският министър-председател Бойко Борисов и посланикът на Турция обобщиха по време на срещата си, че България и Турция ще продължат да поддържат активно двустранно сътрудничество, защото освен непосредствен наш съсед, турската държава е и важен партньор в областта на миграцията, борбата с тероризма, земеделието и енергетиката.", "date": "2018.01.23", "title": "Премиерът Бойко Борисов и турският посланик Хасан Улусой обсъдиха партньорство между България и Турция в областта на културата"}
{"url": "http://www.focus-news.net/news/2018/01/23/2480410/bsp-sofiya-gs-na-partiyata-e-obezpokoen-ot-poredniya-opit-obrazovatelnata-ni-sistema-da-bade-izpolzvana-za-nalagane-na-ideologemi-izfabrikuvani-ot-svetovniya-neoliberalizam.html", "text": "Градският съвет (ГС) на БСП – София е сериозно обезпокоен от поредния опит българската образователна система да бъде използвана за налагане на идеологеми и стериотипи, изфабрикувани от световния неолиберализъм и неговите представители у нас. В този случай, с приетите програми по история и цивилизация за учениците от Х клас. Това се посочва в позиция на Градския съвет на БСП - София относно одобрената от министъра на образованието и науката програма по История и цивилизация за Х клас, изпратена от пресцентъра на партийната структура.\r\nПубликуваме пълния текст на останалата част от позицията без редакторска намеса:\r\n\"Още по време на първия кабинет на Бойко Борисов (2009 – 2013) бе разработен доклад със задача да се пренапише българската история, която да се превърне в инструмент за възпитание на т.нар. гражданско общество от соросоиден тип. Тогава авторите изпълниха задачата да разкрият „дискриминационната” роля и нетолерантно отношение на българската класика, предлагайки от учебната програма да бъдат изхвърлени творби на Ботев, Вазов, Яворов, Елин Пелин, Дебелянов, Йовков, Смирненски, Гео Милев, Вапцаров. Тези антикултурни актове ставаха част от политиката и на служебните правителства, назначавани от президента Росен Плевнелиев.\r\nПо времето на втория кабинет на Бойко Борисов (2014-2016), с участието на Реформаторския блок, управляващите отново посегнаха към емблемите на националната ни памет, но преди всичко към знаците и символите на революционните и социални борби у нас. Чуждестранни фондации и техните български емисари провеждаха открити уроци по антикомунизъм в българското училище, представяйки откровени лъжи и груби манипулации за историческия път на България през втората половина на ХХ век. Министър Кунева стимулираше този процес, както и мултиприцирането на безпаметието за нацизма и неговите ужасни деяния у нас.\r\nА днес, третият кабинет на Бойко Борисов узакони такива програми по история и цивилизация, в които учениците ще трябва за една година да усвоят хилядолетното историческо развитие на народите по българските земи. Това, само по себе си, е нонсенс. Зачерква се досегашният подход, според който усвояването на българската история се извършва на етапи с оглед на възрастовите характеристики на учениците и което е още по-пагубно, българската история престава да е специално обособена в контекста на европейската и световната история, за да се разтвори в тях като един от равнопоставените им компоненти\".\r\nИ така, новата програма по история за Х клас, разчетена на процеси, протичащи в течение на повече от десет хилядолетия по българските земи, е ненаучна и в същото време непосилна за усвояване. Единственото обяснение за въвеждането на такава програма е, ако родните неолиберали, заели възлови позиции в управлението на държавата, са решили младите българи да знаят колкото се може по-малко и по-еклектично за собствената си държава и културна принадлежност.\r\nСлед покушението срещу сърцевината на културната идентичност се атакува същността на голяма част от събитията през ХХ век, отново през призмата на идеологическите клишета на неолибералното мислене и пропаганда. Учениците ще трябва да усвояват и запаметят като най-типични за историята от първата и втората половина на ХХ век следните понятия: терор, атентат, комунизъм, съветизация, диктатура на пролетариата, експроприация, Комунистически интернационал, безпартиен режим, Народен съд, репресивен апарат, „трудововъзпитателни общежития“ (лагери), горяни, „Възродителен процес“, социалистическа индустриализация, насилствено коопериране, изселване.\r\nСъщевременно, няма и дума за убийството на Стамболийски, за първото в света антифашистко въстание – Септемврийското въстание. Няма дума за приетия още през 1924 г. Закон за защита на държавата, който през 40-те години се насища с още по-радикални наказателни текстове. Няма дума за убитите без съд и присъда български комунисти, земеделци, леви интелектуалци, сред които Гео Милев, Христо Ясенов, Йосиф Хербст, Георги Шейтанов. Няма дума за присъединяването на България към фашистката коалиция с активната роля на Богдан Филов и Борис ІІІ. Няма дума за убитите деца от Ястребино, за набучените на коловете глави на партизани и ятаци. Няма и дума за фашизъм, нацизъм, хитлеризъм, Холокоста, концентрационни лагери.\r\nЕдва ли има българин, който да не е наясно, че съвременният неолиберализъм се характеризира със заличаване на истините от националната културна и историческа памет, с възпитанието в антикомунизъм и русофобия. Едва ли има българин, който да не е наясно, че щедро платените агенти на Джордж Сорос и на други чуждестранни фондации изпълняват поръчките на своите господари да тровят българското общество с неистини и груби фалшификации. Едва ли има българин, който да не е наясно, че под претекста изучаване на национална история се масовизират лъжи за близката история на България, извършва се груба манипулация с младите българи: те се възпитават в омраза към всичко, което е резултат от колективната енергия на народа ни, от неговите революционни и социални пориви, превръщат се в национални нихилисти и отцеругатели.\r\nНие, социалистите от София, предупреждаваме народните представители, правителството на България и лично министър-председателя Бойко Борисов, че заиграването с българската история, пренебрегването на крупни исторически събития, опитите да бъдат заличени фашизмът и хитлеризмът от паметта на българския народ ни разделя не само като общество, но и от фундаменталните ценности на Европейския съюз.\r\nДържим българското правителство да изтегли програмите по история и цивилизация за Х клас. Да се организира обществено обсъждане на програмите по българска история и по българска литература, разработени за българското училище, с оглед на тяхното обективно осветляване.\r\nГрадският съвет на БСП - София настоява за оставката на министъра на образованието и науката, който носи основната вина за приемането и одобряването на програмата по История и цивилизация за Х клас, която изопачава националната ни история, зачерква антифашистката съпротива у нас и фактически съдейства за реабилитиране на фашизма\".", "date": "2018.01.23", "title": "БСП – София: ГС на партията е обезпокоен от поредния опит образователната ни система да бъде използвана за налагане на идеологеми, изфабрикувани от световния неолиберализъм"}
{"url": "http://www.focus-news.net/news/2018/01/23/2480411/hurriyet-amerikanska-delegatsiya-pristigna-v-ankara-za-pregovori-za-krizata-v-dvustrannite-otnosheniya.html", "text": "Делегация на САЩ пристигна в Турция за участие в преговори за преодоляване на кризата в двустранните отношения между Вашингтон и Анкара, която се задълбочи след стартирането на операцията „Маслинова клонка“ в Северозападна Сирия, отбелязва вестник Hurriyet.\r\nДелегацията на САЩ, водена от заместник-помощник държавния секретар на САЩ по европейските и евроазиатските въпроси Джонатан Коен и представители на Министерството на отбраната, са в Анкара за разговори като част от съвместна работна група, която заседава периодично. \r\nСрещата ще се състои в сградата на Министерството на външните работи в Анкара, където американците ще бъдат посрещнати от заместник-външния министър на Турция Ахмет Мухтар Гюн.\r\nДневният ред на преговорите включва редица въпроси, които доведоха до напрежение в двустранните отношения през последните месеци, включително визовата криза и продължаващите разследвания на служителите в консулството на САЩ в Турция. Обсъдена ще бъде също и борбата срещу тероризма заедно с текущата операция на турската армия в Сирия – „Маслинова клонка“.\r\nАнкара реагира гневно на неотдавнашното обяснение, че водените от САЩ коалиционни сили ще създадат местна „гранична сила\", съставена от членове на „Народни отряди за защита“ (YPG), която ще оперира по границата с Турция. В Анкара се очаква делегацията на САЩ да направи подробно представяне на военните си планове за Сирия.Тереза Герова", "date": "2018.01.23", "title": "Hurriyet: Американска делегация пристигна в Анкара за преговори за кризата в двустранните отношения"}
{"url": "http://www.focus-news.net/news/2018/01/23/2480412/d-r-emil-kabaivanov-kmet-na-karlovo-proektirat-se-iztsyalo-novi-konstruktsii-na-pokrivite-na-obshtinski-sgradi-koito-postradaha-ot-vyatara.html", "text": "Изготвя се цялостно проектиране на нови конструкции на силно увредените покриви на пострадалите общински сгради от ураганния вятър в Карлово. Това съобщи за Радио „Фокус” - Пловдив кметът на Общината д-р Емил Кабаиванов. Вятърът събори покривите на общинската болница, на СУ „Христо Проданов“ и на здравната служба, кметството и читалището в село Васил Левски. „Имаме седмица още, за да бъдат готови проектите и тогава ще имаме и точния размер на това, което трябва да бъде направено, за да имаме едни стабилни, неподдаващи се на природните катаклизми покривни конструкции, които да ни гарантират, че веднъж поставени, в следващите 20 години няма да имаме проблем”, посочи кметът. Идеята е да се удържи на вятър от скоростта на този, който мина – 80-90 км/ч. Според кмета в момента се извършват най-неотложните и спешни действия по изкъртване на силно увредените покриви, за да не се допусне допълнително наводнения от дъждове, или от снегове.\r\nОсвен посочените обекти има и още множество по-малки увреждания на покривните конструкции по детски градини, ясли и училища в общината. По предварителни данни от общината приблизителните цифри за щетите в региона са около един милион лева.\r\nЦветана ТОНЧЕВА", "date": "2018.01.23", "title": "Д-р Емил Кабаиванов, кмет на Карлово: Проектират се изцяло нови конструкции на покривите на общински сгради, които пострадаха от вятъра"}
{"url": "http://www.focus-news.net/news/2018/01/23/2480413/montana-zadarzhan-e-36-godishen-mazh-predizvikal-skandal-i-poprechil-na-provezhdaneto-na-uchebniya-protses-v-klasna-staya-v-gimnaziya-v-berkovitsa.html", "text": "На 22 януари 2018 г., около 13,40 ч. Е. И. /36 г./ от Берковица, във видимо нетрезво състояние, влиза в сградата на гимназия „Д-р Иван Панов” в града и започва пререкание с охраната, държи се арогантно и отправя заплахи, като иска да му се даде диплома за завършено образование. Това съобщиха от ОДМВР-Монтана. След това влиза в класна стая по време на урок, започва да се кара и спори с преподавателя и да иска диплома. Поради невъзможност да продължи урока учителят разпуска учениците. Е.И. се качва при зам.-директора, с който продължава скандала и искането на документа. С действията си Е. И. пречи за провеждането нормален учебен процес, предизвиква възмущение и страх в присъстващите ученици и учители. На Е. И. е съставен акт е съставен акт по Указа за борба с дребното хулиганство. Берковският Районен съд му е наложил наказание – задържане за 4 денонощия в поделенията на МВР.", "date": "2018.01.23", "title": "Монтана: Задържан е 36-годишен мъж, предизвикал скандал и попречил на провеждането на учебния процес в класна стая в гимназия в Берковица"}
{"url": "http://www.focus-news.net/news/2018/01/23/2480414/kyustendil-predstoi-da-bade-vneseno-iskane-za-myarka-zadarzhane-pod-strazha-na-zadarzhanite-za-vzriva-na-bankomat-v-sapareva-banya.html", "text": "Предстои внасянето на искане за вземане на мярка за неотклонение „задържане под стража” спрямо привлечените като обвиняеми за взрива на банкомат в Сапарева баня. Това съобщиха за Радио „Фокус” – Кюстендил от Районна прокуратура – Дупница. Изготвянето на искането ще бъде внесено в Районен съд – Дупница, който трябва да насрочи начален час за делото.„Фокус” припомня, че служители на ОДМВР - Перник задържаха двама заподозрени за взрива на банкомат в Сапарева баня, извършен през ноември 2017 г. Това са 40-годишният Красимир Йорданов-Джонката и 35-годишният Кирил Микев-Свещичката. Двамата, заедно с 41-годишният Тодор Богданов, бяха обявени за издирване миналата година за обир на 9 000 лв. от банкомат в центъра на Сапарева баня. Районна прокуратура – Дупница повдигна обвинение на Микев и Йорданов за участие в обира на банкомата в Сапарева баня. За това престъпление законът предвижда наказание „лишаване от свобода“ от 3 до 15 години. На 10 ноември Районната прокуратура в Дупница повдигна обвинение на Динев за съучастие във взривяването и обира на банкомата. Според обвинението Динев е помагал на групата да взриви банкомата и да открадне парите, а впоследствие и да се измъкне от местопрестъплението. На 22 ноември Окръжният съд в Кюстендил реши да остави в ареста задържания Динев.\r\nРазследването по случая продължава. Все още се издирва 41-годишният Тодор Богданов.\r\nВенцеслав ИЛЧЕВ", "date": "2018.01.23", "title": "Кюстендил: Предстои да бъде внесено искане за мярка „задържане под стража” на задържаните за взрива на банкомат в Сапарева баня"}
{"url": "http://www.focus-news.net/news/2018/01/23/2480415/lovech-zhena-e-zaginala-pri-katastrofa-na-patya-sofiya-varna-kray-selo-mikre-pri-intsidenta-e-postradalo-i-dete.html", "text": "Жена е загинала при катастрофа на пътя София-Варна край село Микре, при инцидента е пострадало и дете. Това съобщиха за Агенция \"Фокус\" от ОДМВР-Ловеч. По първоначални данни около 10.00 часа лек и товарен автомобил са се ударили челно. Жената е починала на път за болницата. Пътят е затворен до приключване на следствените действия, движението се пренасочва по общинския път през с. Голец.", "date": "2018.01.23", "title": "Ловеч: Жена е загинала при катастрофа на пътя София-Варна край село Микре, при инцидента е пострадало и дете"}
{"url": "http://www.focus-news.net/news/2018/01/23/2480416/smolyan-uvelichili-sa-se-registriranite-sluchai-na-ostri-respiratorni-zabolyavaniya-v-oblastta-prez-izminalata-sedmitsa.html", "text": "Увеличили са се регистрираните случаи на остри респираторни заболявания в областта през изминалата седмица, съобщиха от пресцентъра на Регионалната здравна инспекция – Смолян. В периода от 15 до 21 януари са регистрирани 53 случая на остри респираторни заболявания, при 39 за предходната седмица. Заболяемостта е 187.98 на 10 000 и е под епидемичните стойности. Най-много – 21, са констатираните случаи във възрастовата група от 5 до 14 години, 17 са заболелите на възраст от 30 до 64 години, 13 са при децата от 0 до 4 години и два случая при хората над 65-годишна възраст.\r\nПрез изминалата седмица са регистрирани и заразни заболявания. От чревните инфекции има 4 случая на ентероколит, два на ротавирусен гастроентерит и един на вирусен хепатит тип А. При въздушно-капковите инфекции са регистрирани два случая на варицела и по един на туберкулоза и вирусен менингоенцефалит.", "date": "2018.01.23", "title": "Смолян: Увеличили са се регистрираните случаи на остри респираторни заболявания в областта през изминалата седмица"}
{"url": "http://www.focus-news.net/news/2018/01/23/2480417/d-r-hristo-pelev-mbal-karlovo-nad-100-000-leva-sa-shtetite-naneseni-na-bolnitsata-ot-uraganniya-vyatar.html", "text": "Над 100 000 лева са щетите нанесени на МБАЛ „Д-р Киро Попов” в Карлово от ураганния вятър през миналата седмица. Това съобщи за Радио „Фокус” - Пловдив директорът на болницата д-р Христо Пелев. Изчисленията са направени от общинската комисия, която е описвала щетите. Регионалната колегия на Българския лекарски съюз в Пловдив вече е изпратила на болницата 10 000 лева за подпомагане след разрушителния вятър. „Парите са в сметката ни от вчера”, каза д-р Пелев. Спешните аварийни ремонти са започнали още в петък, но вчера работата беше спряна заради силния вятър, който е бушувал отново в Карлово. От тази сутрин работници ремонтират покрива на южното крило на болницата, Днес са били взети размерите на счупената дограма. Засега не е валяло дъжд и помещенията не са наводнени, но трябва да се работи бързо, за да не завали. Прозорците също трябва да се правят бързо, тъй като е много студено. Очаква се тези дни те да бъдат направени, каза директорът на болницата. Добре е, че разрушенията не са откъм страната на болните, а там, където са работните помещения на медицинския персонал. Те са се преместили в здравите манипулационни.\r\nЦветана ТОНЧЕВА", "date": "2018.01.23", "title": "Д-р Христо Пелев, МБАЛ - Карлово: Над 100 000 лева са щетите нанесени на болницата от ураганния вятър"}
{"url": "http://www.focus-news.net/news/2018/01/23/2480418/bedri-aliev-zam-kmet-na-svishtov-pochisteni-opesacheni-i-osoleni-sa-vsichki-patni-arterii-v-grada.html", "text": "Почистени, опесъчени и осолени са всички пътни артерии в Свищов. Нормално проходими са и тротоарите в града. Това каза в предаването „Добре дошли в Свищов“ на Радио „Фокус“ – Велико Търново зам.-кметът на Община Свищов Бедри Алиев. Той посочи, че общинското предприятие „Чистота“ разполага с четири машини за снегопочистване. Ангажирани са и два допълнителни трактора, които са осигурени от частни фирми, след сключване на предварителен договор. „Градът е изцяло изчистен и осолен. Нямаме никакви проблеми, дори и тротоарите са изчистени в Свищов. Ангажирахме повече хора, над 30 човека се включиха в почистването на пешеходните алеи. Дори взехме един бобкат от фирма, за да улесним работата на служителите“, обясни Бедри Алиев. Той уточни, че не са получавани никакви сигнали за снегонавявания в общината. Пътищата в целия регион са проходими при зимни условия. „В селата кметовете също се справиха отлично с почистването. Те сключват самостоятелно договори, по принцип с кооперациите. Знаете, че в нашите села има по две – три кооперации. Всички се отзовават и помагат“, добави зам.-кметът. Данни за откъснати населени места и бедстващи хора също не е имало.\r\nЛуиза ТРАНЧЕВА", "date": "2018.01.23", "title": "Бедри Алиев, зам.-кмет на Свищов: Почистени, опесъчени и осолени са всички пътни артерии в града"}
{"url": "http://www.focus-news.net/news/2018/01/23/2480419/preskonferentsiya-na-ikonomicheskiya-i-sotsialen-savet-otnosno-prisaedinyavaneto-na-balgariya-kam-erm-ii-i-evrozonata-shte-se-provede-na-24-yanuari.html", "text": "Пресконференция на Икономическия и социален съвет (ИСС) относно присъединяването на България към ERM II и Еврозоната ще се проведе от 10.00 часа на 24 януари, сряда, в пресклуба на БТА. Това съобщиха от пресцентъра на ИСС.\r\nЗащо Икономическият и социален съвет на България подкрепя процеса на ускоряване на подготовката на България към Механизма на обменните курсове (ЕRМ II) и след това към Еврозоната? Защо работодатели, синдикати и трети сектор се съгласиха този процес да се изведе като непосредствена национална цел и водещ стратегически приоритет на икономическата ни политика? Какви са стъпките?\r\nНа тези и други въпроси, свързани с кандидатстването на България за ЕRМ II, ще отговорят Пламен Димитров – член на ИСС и президент на КНСБ, Димитър Бранков – член на ИСС и зам. председател на БСК, проф. Нено Павлов – член на ИСС. Тримата са съдокладчици по становището на ИСС „Ускоряване на подготовката за присъединяване на България към Еврозоната“ , прието на последната пленарна сесия  на ИСС. В пресконференцията ще участва и проф. д-р Лалко Дулевски, председател на ИСС. \r\nСтановището на ИСС можете да прочетете и .", "date": "2018.01.23", "title": "Пресконференция на Икономическия и социален съвет относно присъединяването на България към ERM II и Еврозоната ще се проведе на 24 януари"}
{"url": "http://www.focus-news.net/news/2018/01/23/2480420/pazardzhik-obshtina-peshtera-e-balgarskiyat-partnyor-v-proekta-defend-nasochen-kam-zashtitata-na-fizicheski-litsa-i-tehni-lichni-danni.html", "text": "Общината започва изпълнението на проект DEFeND в партньорство с още 9 организации от 7 европейски страни, който е насочен към защитата на физически лица във връзка с обработването на техни лични данни. Това съобщи за Радио „Фокус“ – Пазарджик Стоян Йовчев, експерт в Община Пещера. По думите му основната задача при изпълнението на проекта е да се създаде платформа, която ще даде възможност на организации от различни сектори да направят оценка на съответствие за текущото си състояние, да планират дейности, които да помогнат за хармонизиране на своята система с изискванията на „Общия регламент относно защитата на данни“ и да повиши съответствието си с различните изисквания на регламента. „Общият регламент въвежда множество значителни промени спрямо действащата правна рамка и поставя завишени изисквания към субектите в системата за защита на личните данни, което е причина за неговото отложено прилагане, считано от 25 май 2018 година. Платформата DEFeND ще даде възможност за изграждане и анализиране на модели, като ще бъде следван подход „Поверителност-по-Замисъл“. Тя ще бъде тествана в реална работна среда чрез партньори от 4 европейски държави-членки на ЕС от 4 различни сфери на дейност - здравеопазване, банково дело, енергетика и местна администрация. Ще бъде тествана в работна среда и в три различни сценария и два различни типа, фокусирайки се върху съответствието с Общия регламент относно защитата на данни от страна на крайните потребители и фокусирайки се също така върху последиците от прилагането Общия регламент относно защитата на данни върху външни заинтересовани лица“, уточни Йовчев. Той каза още, че водейки се от липсата на подходящи продукти на пазара, стратегията за експлоатация, която ще бъде следвана по време на проекта, се базира на комерсиализация на проектните резултати на три нива - платформата като цяло, отделни съставни части на платформата и индивидуални партньорски разработки. Тази стратегия ще даде възможност на партньорите да интегрират резултатите в техните съществуващи търговски предложения, като по този начин ще бъдат проучени и създадени нови бизнес възможности. Стратегията за експлоатация ще се фокусира върху 4 области - специфична секторна употреба, създаване и развиване на мрежи, извършване на срещи с цел правилна експлоатация и изграждане на общността около проекта. Експлоатационната стратегия ще бъде подкрепена от рекламно-информационните дейности, които се предвиждат в рамките на проекта. Освен Община Пещера, по проекта ще работят Университетът на Брайтън (Великобритания), италианската компания Business-e SpA, испанската  компания ATOS SPAIN SA, португалска ИТ компания, Йонийски университет (Корфу, Гърция), френската новаторска компания GridPocket, Център за изследвания и иновации „ABI LAB-CENTRO DI RICERCA E INNOVAZIONE PER LA BANCA“ и Изследователска фондация на Университетската детска болница „NINO JESUS“ (Испания).\r\nАлбена ЖИЛЕКОВА", "date": "2018.01.23", "title": "Пазарджик: Община Пещера е българският партньор в проекта DEFeND, насочен към защитата на физически лица и техни лични данни"}
{"url": "http://www.focus-news.net/news/2018/01/23/2480421/blic-amerikanski-profesor-opredeli-ubiystvoto-na-oliver-ivanovich-kato-mozhe-bi-tochno-tova-ot-koeto-kosovo-se-nuzhdae.html", "text": "Професорът в Университета „Джон Хопкинс“ във Вашингтон, Едуард Джоузеф, анализира трагедията с Оливер Иванович в статия за външна политика, озаглавена „Убийството може би е точно това, от което Косово има нужда“, отбелязва белградското електронно издание Blic.\r\nВ статия, публикувана на интернет страницата на американско списание в раздела, посветен на личните нагласи и мнения, проф. Джоузеф пише, че убийството срещу лидера на косовските сърби най-вероятно е извършено от „мощни престъпни елементи“, които показват, че „на север в Косово управлява беззаконието“. Тази трагедия, според американския професор, „може да бъде стимул за траен мир в Косово“.\r\nДжоузеф пише, че Белград упорито продължава да таи надежди, че може да отдели северната част на най-младата държава на Балканите от „бившата си съпруга, отцепилата се провинция“ Косово и Метохия. \r\nСърбия и регионът са, според него, заложници на илюзии, които в същото време отварят вратата към Русия, която отвлича вниманието на Белград от усилията за сближаване с Европейския съюз.  \r\n„И тази илюзия за Косово доведе до убийство Иванович“, пише професорът, след като припомня генезиса на проблема с Косово, като започва с войната от 1999 г. \r\nДжоузеф също така предупреждава, че е възможното разделяне на Косово автоматично ще насърчи сепаратистките тенденции на сърби и хървати в Босна и Херцеговина. Компромисът трудно би бил постигнат с преговори между Хашим Тачи и Александър Вучич, уверен е американският професор. Убийство на Иванович обаче е възможност да бъде сложен край на илюзиите за промяна на границите на Балканите.\r\nВ подобна ситуация Вашингтон не може да си позволи да делегира правомощията за разрешаване на проблема с Косово на европейците като „подизпълнители“, категоричен е Джоузеф. Тереза Герова", "date": "2018.01.23", "title": "Blic: Американски професор определи убийството на Оливер Иванович като „може би точно това, от което Косово се нуждае“"}
{"url": "http://www.focus-news.net/news/2018/01/23/2480422/prof-atanas-gerdzhikov-nadyavam-se-su-da-dade-pravilniya-ton-na-diskusiyata-za-istanbulskata-konventsiya-argumentite-da-badat-badat-logicheski-a-ne-samo-emotsionalni.html", "text": "Надявам се СУ да даде правилния тон на дискусията за Истанбулската конвенция. Това каза ректорът на СУ „СВ Климент Охридски“ проф. Атанас Герджиков по време на обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, предаде репортер на Агенция „Фокус“.  Според проф. Герджиков Софийският университет е правилното за провеждане на тази дискусия. По думите му мнението на гражданското общество е важно. „Когато се стигне до такава широка обществена дискусия неминуемо се стига и до емоционални аргументи, надявам се СУ, като академична институция, да даде правилния тон, в който и от двете страни аргументите ще бъдат логически, а не само емоционални. Тогава можем да проведем истинския дебат, да възразим и да опровергаем с логически доводи това, което чуваме и не сме съгласни“, коментира проф. Герджиков и пожела да се достигне до най-доброто решение за обществото.", "date": "2018.01.23", "title": "Проф. Атанас Герджиков: Надявам се СУ да даде правилния тон на дискусията за Истанбулската конвенция - аргументите да бъдат бъдат логически, а не само емоционални"}
{"url": "http://www.focus-news.net/news/2018/01/23/2480423/veliko-tarnovo-zapochna-zapisvaneto-za-16-oto-izdanie-na-natsionalniya-festival-na-lyubitelskite-kamerni-i-kafe-teatri-koyto-se-provezhda-v-svishtov.html", "text": "Започна записването за участие в 16-ото издание на Националния фестивал на любителските камерни и кафе-театри, който се провежда в Свищов. До момента вече има подадени две заявки. Това каза в предаването „Добре дошли в Свищов“ на Радио „Фокус“ – Велико Търново Йордан Герчев, организатор при Първо българско народно читалище „Еленка и Кирил Д. Аврамови“. През настоящата година събитието протича под патронажа на кмета на Свищов Генчо Генчев и три специални годишнини. Това са 150 години от основаването на Първия български хор „Янко Мустаков“, 145 години от представянето на пиесата „Добродетел и злоба” от Димитър Шишманов, в която за първи път играят жени актриси и 20 години от провеждането на първия фестивал (1998 година). „И през тази година нямаме промяна в регламента. Право на участие имат всички любителски камерни и кафе-театри, без жанрово ограничение. Не се допускат актьори, които са професионалисти. Според регламента всяка една театрална група представя по един спектакъл, с времетраене до 60 минути“, обясни Йордан Герчев. През миналата година във фестивала участваха общо девет състава от различни населени места в страната. „Имаме интерес, смело мога да го заявя. Малко театрални форми намират все по-устойчиво развитие и присъствие в театралната палитра на страната. Това е мнението както на нас организаторите, така и на членовете на журито, които бяха дошли в Свищов. Това мислят и всички участници. Резултатите от миналогодишната анкета с тях и зрителите, също го потвърждава“, добави Йордан Герчев. Наградите са 10 на брой.\r\nСъбитието ще се случи на 23 и 24 март, в навечерието на Международния ден на театъра – 27 март.\r\nЛуиза ТРАНЧЕВА", "date": "2018.01.23", "title": "Велико Търново: Започна записването за 16-ото издание на Националния фестивал на любителските камерни и кафе-театри, който се провежда в Свищов"}
{"url": "http://www.focus-news.net/news/2018/01/23/2480424/prokuror-rumyana-arnaudova-gen-kircho-kirov-e-osaden-na-15-godini-lishavane-ot-svoboda-za-dlazhnostno-prisvoyavane-v-perioda-2007-2011-g.html", "text": "Осъдителната присъда на ген. Кирчо Киров е за длъжностно присвояване в големи размери за периода 2007 – 2011 г. Това стана ясно на брифинг в Съдебната палата, където говорителят на главния прокурор – прокурор Румяна Арнаудова, както и наблюдаващите прокурори по делото изнесоха информация във връзка с постановената присъда от 15 години „лишаване от свобода” за бившия ръководител на Националната разузнавателна служба ген. Кирчо Киров, предаде репортер на Агенция „Фокус”. От държавното обвинение напомниха, че делото е гледано при закрити врата, поради което не може да бъде разгласена пълната информация, събрана по него. Предстои прокуратурата да поиска промяната на мярката за неотклонение на ген. Киров в по-тежка - постоянно задържане под стража или домашен арест.Агенция „Фокус” припомня: Срещу ген. Киров има образувани няколко дела по обвинение в присвояване на средства в особено големи размери, докато е ръководител на Националната разузнавателна служба. По едно от делата, свързано с присвояване на пари в размер на близо пет милиона лева, ген. Киров е осъден от Военно-апелативния съд на 10 години „лишаване от свобода“.\r\nИван ЛАЗАРОВ", "date": "2018.01.23", "title": "Прокурор Румяна Арнаудова: Ген. Кирчо Киров е осъден на 15 години лишаване от свобода за длъжностно присвояване в периода 2007 – 2011 г."}
{"url": "http://www.focus-news.net/news/2018/01/23/2480425/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "На 29 януари депутатите в Събранието на Македония ще гласуват повторно Закона за употребата на езиците, който предвижда въвеждането на албанския като официален език в страната, отбелязва скопското електронно издание МКД.\r\nГласуването, насрочено за следващия понеделник, е първа точка в дневния ред на парламента. Законът бе върнат на депутатите, след като държавният глава Георги Иванов отказа да го подпише с мотивите, че актът „противоречи на Конституцията и застрашава единния характер на държавата“. \r\nНа 11 януари народните представители приеха закона с 69 гласа „за“. На заседанието обаче не присъстваха представителите на опозиционната ВМРО-ДПМНЕ на Християн Мицковски. В понеделник партията заяви, че иска отмяната на закона за езиците и изиска създаването на работни групи за по-широка консултация с експерти.\r\nЗасега парламентарното мнозинство на СДСМ и ДСИ не обявяват въвеждането на изменения, каквито препоръча президента на Македония. Според Конституцията, ако законът бъде гласуван отново в понеделник с мнозинство от гласовете от общия брой на депутатите, тогава Иванов ще бъде длъжен да го подпише.\r\n*** Делегация на САЩ пристигна в Турция за участие в преговори за преодоляване на кризата в двустранните отношения между Вашингтон и Анкара, която се задълбочи след стартирането на операцията „Маслинова клонка“ в Северозападна Сирия, отбелязва вестник Hurriyet.\r\nДелегацията на САЩ, водена от заместник-помощник държавния секретар на САЩ по европейските и евроазиатските въпроси Джонатан Коен и представители на Министерството на отбраната, са в Анкара за разговори като част от съвместна работна група, която заседава периодично. \r\nСрещата ще се състои в сградата на Министерството на външните работи в Анкара, където американците ще бъдат посрещнати от заместник-външния министър на Турция Ахмет Мухтар Гюн.\r\nДневният ред на преговорите включва редица въпроси, които доведоха до напрежение в двустранните отношения през последните месеци, включително визовата криза и продължаващите разследвания на служителите в консулството на САЩ в Турция. Обсъдена ще бъде също и борбата срещу тероризма заедно с текущата операция на турската армия в Сирия – „Маслинова клонка“.\r\nАнкара реагира гневно на неотдавнашното обяснение, че водените от САЩ коалиционни сили ще създадат местна „гранична сила\", съставена от членове на „Народни отряди за защита“ (YPG), която ще оперира по границата с Турция. В Анкара се очаква делегацията на САЩ да направи подробно представяне на военните си планове за Сирия.\r\n*** Гърция и България затвърдиха допълнително своите връзки в борбата срещу отклоняването от плащане на данъци, в резултат от срещата между ръководителите на приходните агенции на двете страни в понеделник, пише гръцкото електронно издание Neos Kosmos.\r\nГеоргиос Пицилис, от страна на Гърция и Галя Димитрова, от страна на България, се срещнаха в българската столица София и обсъдиха широк спектър от теми, една от които беше двойното облагане и следващото от него отклоняване от плащане на данъци.\r\nИ двамата се съгласиха за внасяне на нужните поправки към споразумението, които трябва да бъдат предписани възможно най-бързо, а освен това се споразумяха за ускоряване на обмена на информация между двете агенции, особено по отношение на отклоняването от плащане на данъци.\r\nПицилис и Димитрова говориха също и за настоящата митническа система за внасяне на стоки в страните-членки на ЕС, като гръцкият представител е предложил да се проучи идеята за автоматичен обмен на информация за физически лица, използвали митническия режим. Тази мярка предвижда директното изпращане на информация до агенцията на България, с цел да се провери дали всичко с данъчните регулации е наред.\r\nСъщевременно, те също са се разбрали да обменят данни за придобитите имоти от български граждани в Гърция и обратното.\r\n„Убеден съм, че двустранното споразумение между двете администрации ще засили сътрудничеството и ще допринесе за успешната борба срещу данъчните измами и съответно за увеличаването на постъпленията в бюджетите на двете страни“, заяви Галя Димитрова.\r\n*** Професорът в Университета „Джон Хопкинс“ във Вашингтон, Едуард Джоузеф, анализира трагедията с Оливер Иванович в статия за външна политика, озаглавена „Убийството може би е точно това, от което Косово има нужда“, отбелязва белградското електронно издание Blic.\r\nВ статия, публикувана на интернет страницата на американско списание в раздела, посветен на личните нагласи и мнения, проф. Джоузеф пише, че убийството срещу лидера на косовските сърби най-вероятно е извършено от „мощни престъпни елементи“, които показват, че „на север в Косово управлява беззаконието“. Тази трагедия, според американския професор, „може да бъде стимул за траен мир в Косово“.\r\nДжоузеф пише, че Белград упорито продължава да таи надежди, че може да отдели северната част на най-младата държава на Балканите от „бившата си съпруга, отцепилата се провинция“ Косово и Метохия. \r\nСърбия и регионът са, според него, заложници на илюзии, които в същото време отварят вратата към Русия, която отвлича вниманието на Белград от усилията за сближаване с Европейския съюз.  \r\n„И тази илюзия за Косово доведе до убийство Иванович“, пише професорът, след като припомня генезиса на проблема с Косово, като започва с войната от 1999 г. \r\nДжоузеф също така предупреждава, че е възможното разделяне на Косово автоматично ще насърчи сепаратистките тенденции на сърби и хървати в Босна и Херцеговина. Компромисът трудно би бил постигнат с преговори между Хашим Тачи и Александър Вучич, уверен е американският професор. Убийство на Иванович обаче е възможност да бъде сложен край на илюзиите за промяна на границите на Балканите.\r\nВ подобна ситуация Вашингтон не може да си позволи да делегира правомощията за разрешаване на проблема с Косово на европейците като „подизпълнители“, категоричен е Джоузеф.\r\n***", "date": "2018.01.23", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/23/2480426/sport-misha-zverev-be-nakazan-s-globa-ot-45-000-dolara-za-otkaza-si-v-parviya-krag-na-australian-open.html", "text": "Германският тенисист Миша Зверев бе глобен с рекордните 45 000 долара за решението си да се откаже в първия кръг на Откритото първенство на Австралия, съобщава вестник Das Rheinische Post.\r\nЗверев бе наказан съгласно новите правила, наложени от Борда на „Големия шлем“ преди началото на сезона, които целят да ограничат участието в турнирите на състезатели, които имат контузии, но въпреки това започват двубоите. \r\nЗверев отпадна от корееца Хьон Чун, след като във втория сет при резултат 2:6, 1:4 се отказа от играта. За участието си в Мелбърн обаче германецът получи сума в размер на 47 000 долара.Тереза Герова", "date": "2018.01.23", "title": "Спорт: Миша Зверев бе наказан с глоба от 45 000 долара за отказа си в първия кръг на Australian Open"}
{"url": "http://www.focus-news.net/news/2018/01/23/2480427/targovishte-ekoinspektori-sa-spasili-ranena-ptitsa-ot-vida-gorska-ushata-sova.html", "text": "Екоинспектори са спасили ранена птица от вида Горска ушата сова. Това съобщиха от Регионалната инспекция по околната среда и водите - Шумен. На 20 януари е постъпил сигнал на дежурния телефон на РИОСВ – Шумен за намерена бедстваща птица в Търговище. Своевременната реакция на екоекспертите спасила безпомощната птица от вида Горска ушата сова. При огледа е установено, че е със счупено ляво крило. По-късно птицата е транспортирана за лечение и последващи грижи в Спасителен център за диви животни „Зелени Балкани” в Стара Загора. Горската ушата сова е защитена от Закона за биологичното разнообразие, включена в Приложение III.", "date": "2018.01.23", "title": "Търговище: Екоинспектори са спасили ранена птица от вида Горска ушата сова"}
{"url": "http://www.focus-news.net/news/2018/01/23/2480428/silistra-58-godishen-mazh-e-zadarzhan-po-podozrenie-v-izgotvyane-na-falshivi-tehnicheski-pregledi-na-avtomobili-i-zastrahovatelni-politsi.html", "text": "58-годишен мъж е задържан по подозрение в изготвяне на неистински документи. Това съобщиха от ОДМВР - Силистра. Вчера при операция на служители на сектор „Противодействие на икономическата престъпност” при ОДМВР - Силистра е извършено претърсване в дома на мъжа в областния град. На адреса са намерени и иззети бланки за годишни технически прегледи, застрахователни полици, включително и чуждестранни, холограмни стикери и др. Установени са компютърна конфигурация, ламинатор, гилотина за рязане на хартия, лаптоп и принтери. Иззети са електронни носители на информация. 58-годишният мъж, срещу когото към момента на производство са дела за идентична дейност, е задържан за срок до 24 часа. По случая е образувано досъдебно производство. Разследването продължава под наблюдението на Районна прокуратура – Силистра.", "date": "2018.01.23", "title": "Силистра: 58-годишен мъж е задържан по подозрение в изготвяне на фалшиви технически прегледи на автомобили и застрахователни полици"}
{"url": "http://www.focus-news.net/news/2018/01/23/2480429/ministar-tsetska-tsacheva-saglasno-istanbulskata-konventsiya-nyama-zadalzhenie-za-osiguryavane-na-pravno-priznavane-na-treti-pol.html", "text": "Съгласно Истанбулската конвенция няма задължение за осигуряване на правно признаване на трети пол. Това каза министърът на правосъдието Цецка Цачева по време на обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие организира председателят на Народното събрание Цвета Караянчева, предаде репортер на Агенция „Фокус“. „Конституцията на Република България е категорична - няма възможност за признаване на бракове между лица от един и същи пол, тъй като според Българската конституция бракът е доброволен съюз между мъж и жена. Конвенцията и нейните цели изискват да се избягват в рамките на приложното поле дискриминацията, сексуалното насилие, което във всички случаи означава и нови съставив Наказателния кодекс, които да противодействат на накърняване на половите органи на момичета и жени и задължително, насилствено сключване на брак“, каза Цачева. \r\nМинистърът благодари на неправителствените и други организации, на физическите лица, интелектуалци, учени, които са изпратили своята позиция до Министерството на правосъдието в подкрепа на ратификацията на Истанбулската конвенция. „Няма да скрия, че и във вчерашния ден получих отворено писмо от дискусионен клуб „Свободна България“ и подкрепящи организации, които се обявяват срещу ратифицирането на Истанбулската конвенция“, коментира министърът на правосъдието. „Няма спор, че Истанбулската конвенция е първият инструмент, с който се създава цялостна правна рамка за защита на жените и момичетата от всички форми на насилие в това число и домашното насилие. Нейното основно послание в държавите, присъединили се към нея е, че никой да не може да бъде насилен заради половата си принадлежност“, коментира министърът на правосъдието. Тя обърна внимание, че България е подписала конвенцията през април 2016 г. по време на председателството на България на комитета на министрите на Съвета на Европа. „Изрично при подписването е заявено, че предстои последващо ратифициране на конвенцията. При смяна на политическото ръководство в новия състав на правителството на премиера Борисов, ние обявихме пълна приемственост на политиките, които до този момент са се случвали в Министерство на правосъдието. В този смисъл продължихме работата, за да стигнем до възможността да предложа на Министерски съвет проект на закон за ратифициране на конвенцията с резерви. Самата конвенция, самият  международен договор дава подобна възможност и тази възможност е използвана от болшинството държави членки до този момент“, коментира Цецка Цачева.  \r\nТя се спря върху темите, които са „разбунили духовете“ в българското общество. „Безспорно най-много коментари са по отношение на понятието „джендър“, което на български няма пряк превод и се превежда като пол. Използването на този термин пол и последиците от това на национално ниво трябва да бъдат ясни, за да не се стига до спекулации, превратно тълкуване, че се прави нещо скрито, че под благовидния повод и причина за равноправие на мъжа и жената, за ненасилие, основани на пола върху жените има някакви други задни мисли. Трябва да е ясно, че конвенцията се основава на предпоставката, че насилието над жени не може да бъде премахнато, без да се инвестира в равенството между мъжа и жената. Конвенцията разглежда определенията на пол въз основа не само на биологичната, физиологична характеристика, а и като понятия, които човекът е и социално вграден в обществото - и мъжът, и жената имат определени социални роли в това общество. Бързам да подчертая, нещо, което изрично е написано, че понятието пол в рамките на това определение по конвенцията не е предназначено да замести термините жени и мъже“, каза Цачева. Тя поясни, че конвенцията насърчава ефективно да се внедрява политики за равенството на половете. По думите ѝ в този смисъл конвенцията изисква страните членки на приемат необходимите мерки за премахване на вредните предразсъдъци, обичаи и вредни традиции, основани на идеята за малоценност на жената спрямо мъжа. \r\n„В същия дух следва да се отбележи, че конвенцията няма за цел в учебните програми да се включва учебен материал, различен от предмета на регулацията и свеждащ се до това от най-ранна възраст децата, израстващи заедно в едно семейство, един клас да знаят, че те се ползват с еднакви права и с еднаква защита от страна на държавата и обществото“, допълни министърът на правосъдието. Цачева подчерта, че конвенцията не задължава държавите да признават транссексуалните или интерсексуалните лица за бежанци. \r\n„Искам да кажа, че няма по-добро нещо от един дебат, от една дискусия, в която да се чуят различните гледни точки. Вчера при срещата ми с г-н Тимерманс, първият заместник-председател на ЕК, се съгласихме с него, че дебатът е полезен, когато не е механичен сбор от отделни монолози, а има чуваемост между страните, има добронамереност, защото както споменах и преди малко, нищо извън смисъла, който се съдържа в конвенцията, не се цели с някакъв заден план, каквито публикации се появиха и каквито мнения бяха изразени“, заяви Цачева. Тя поясни, че оттук нататък народните представители са тези, които трябва да дадат отговор на всички проблеми, породени в обществото. „Ако колеги, народни представители, считате, че проектозаконът само с резерви не е достатъчен, имате възможност да приемете тълкувателна декларация“, допълни Цачева. „Моето лично мнение е, че ще бъде полезно да има една тълкувателна декларация, за да успокои онези, които все още имат съмнения и резерви по отношение на целите и последиците от присъединяване на към Истанбулската конвенция. Там би могло дори с участие на НПО, на онези и физически и юридически лица, които се обявяват против ратифицирането да се обсъди възможността да бъде изготвен такъв текст съвместно с тях“, посочи Цачева и припомни, че България в момента председателства Съвета на ЕС. По думите ѝ основна политика не само на ЕП и на ЕК, но и на Съвета на ЕС е зачитането на правата и свободите на гражданите.\r\nДеница КИТАНОВА", "date": "2018.01.23", "title": "Министър Цецка Цачева: Съгласно Истанбулската конвенция няма задължение за осигуряване на правно признаване на трети пол"}
{"url": "http://www.focus-news.net/news/2018/01/23/2480430/anatoliya-todorova-istoricheski-muzey-svishtov-s-imeto-na-podporuchik-konstantin-halachev-zapochva-pametnata-plocha-sahranyavana-v-tsarkvata-sv-preobrazhenie.html", "text": "С името на подпоручик Константин Халачев започва паметната плоча, съхранявана в църквата „Св. Преображение“ в Свищов. На монумента са изписани имената на загиналите във войните офицери от града, като първото е именно на българския офицер. На 22 януари отбелязахме 157 години от неговото рождение. Това каза в предаването „Добре дошли в Свищов“ на Радио „Фокус“ – Велико Търново Анатолия Тодорова, уредник в Историческия музей в града. Тя уточни, че името на бореца за свобода се споменава и в паметници в градовете Трън и Русе. „Подпоручик Константин Григоров Халачев е роден на 22 януари 1861 година в град Свищов и убит на 3 ноември 1885 година, в Сръбско-българската война при село Врабча (Трънско). Той е вторият син на Евангели Катранова и Григор Събев. На 25 януари 1876 година, без знанието и позволението на родителите си, преминал през замръзналия Дунав в Зимнич. Там се срещнал с братовчеда на майка си Георги Катранов, който го изпратил в Турну Мъгуреле, където имал чифлик и търговска кантора. През пролетта на 1877 година, след обявяването на Руско-турската война, той заминава за град Плоещ и се записал като доброволец в 5-та Опълченска дружина, ІІІ рота на ген. Черняев. Участва в освещаването на Самарското знаме“, добави Анатолия Тодорова. Тя каза още, че храбростта, юначеството и издръжливостта му са оценени по достойнство от руските генерали Столетов и Радецки. За проявената храброст и героизъм Коста бил награден с ІV-та степен солдатски „Георгиевски кръст“, а за спомен от войната – със сребърен медал. След войната се връща в родния си град, но не за дълго. На 17 септември 1881 година е приет юнкер в училище в София. След завършване на Военното училище е произведен подпоручик и зачислен на служба в 24-та пехотна Силистренска дружина, влязла в състава на 5-ти Дунавски полк. „След обявяването на Сръбско-българската война на 3 ноември той вече е с ротата си на позиция между град Трън и село Врабча, където енергично посреща настъпващия противник. В ожесточения бой, който трае няколко часа, бил ранен в единия крак и едната ръка, но Коста продължава битката. Малко след това вражи куршум го пронизва вдясно в гърдите, минава през черния дроб и излиза през гърба. Войниците му го изнасят назад, за да не попадне в неприятелски ръце. След около 20 метра, при големия мост, той поискал вода, пил и веднага издъхнал“, каза още Анатолия Тодорова. Тялото му е погребано в градината до  Трънската болница.\r\nЛуиза ТРАНЧЕВА", "date": "2018.01.23", "title": "Анатолия Тодорова, Исторически музей - Свищов: С името на подпоручик Константин Халачев започва паметната плоча, съхранявана в църквата „Св. Преображение“"}
{"url": "http://www.focus-news.net/news/2018/01/23/2480431/afp-es-izvadi-osem-darzhavi-ot-cherniya-spisak-za-danachni-ubezhishta.html", "text": "Във вторник Европейският съюз извади от „черния списък“ за данъчни убежища осем държави, сред които Панама и Южна Корея – решение, което ще предизвика остра критика от страна на активистите, предава AFP, като се позовава на източник от Брюксел.\r\nОбединените арабски емирства (ОАЕ), Тунис, Монголия, Гренада, Макао и Барбадос също бяха извадени от списъка. Тереза Герова", "date": "2018.01.23", "title": "AFP: ЕС извади осем държави от „черния списък“ за данъчни убежища"}
{"url": "http://www.focus-news.net/news/2018/01/23/2480432/ruse-memorandum-za-satrudnichestvo-mezhdu-rusenskiya-universitet-angel-kanchev-i-natsionalna-kompaniya-industrialni-zoni-shte-bade-podpisan-na-24-yanuari.html", "text": "Утре, 24 януари 2018 г., в Русе ще бъде подписан Меморандум за сътрудничество между Русенския университет „Ангел Кънчев“ и ”Национална компания индустриални зони” (НКИЗ) ЕАД във връзка с развитието на проекта на компанията Fast tracking success. Това съобщиха от пресцентъра на НКИЗ. \r\nДокументът ще бъде подписан от ректора на Русенския университет проф. д-р Велизара Пенчева и от изпълнителния директор на НКИЗ Антоанета Барес в 10.00 часа в зала 1311 на Университета.", "date": "2018.01.23", "title": "Русе: Меморандум за сътрудничество между Русенския университет „Ангел Кънчев“ и ”Национална компания индустриални зони” ще бъде подписан на 24 януари"}
{"url": "http://www.focus-news.net/news/2018/01/23/2480433/kyustendil-spokoyna-e-obstanovkata-na-gkpp-gyueshevo-preminavaneto-i-obrabotkata-na-dokumenti-se-osashtestvyavat-bez-zabavyane.html", "text": "Спокойна е обстановката на ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне. На вход и на изход трафикът е слаб. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.01.23", "title": "Кюстендил: Спокойна е обстановката на ГКПП „Гюешево”, преминаването и обработката на документи се осъществяват без забавяне"}
{"url": "http://www.focus-news.net/news/2018/01/23/2480434/dobrich-33-godishen-mazh-e-s-opasnost-za-zhivota-sled-katastrofa-na-izhoda-na-s-senokos.html", "text": "На 22 януари, около 18:20 часа е получено съобщение за катастрофа на изхода на с. Сенокос посока град Добрич. На място е установено, че водач на лек автомобил „Мерцедес” с румънска регистрация на заскрежен път и силен вятър напуска пътното платно и се удря в крайпътно дърво. Вследствие на инцидента са пострадали двама от пътниците в автомобила. 33-годишен мъж е настанен в МБАЛ-Добрич с множество фрактури, с опасност за живота, и 38-годишен мъж е транспортиран до МБАЛ-Варна с фрактура на тазобедрена става, ключица и подбедрица, без опасност за живота. Водача е отрицателен резултат за употребата на алкохол. По случая е образувано досъдебно производство.", "date": "2018.01.23", "title": "Добрич: 33-годишен мъж е с опасност за живота след катастрофа на изхода на с. Сенокос"}
{"url": "http://www.focus-news.net/news/2018/01/23/2480435/sofiya-obshto-shest-dushi-sa-postradali-pri-verizhnata-katastrofa-na-am-hemus.html", "text": "Общо шест души са пострадали при верижната катастрофа на АМ \"Хемус\". Това съобщи за Агенция \"Фокус\" говорителят на Центъра за Спешна медицинска помощ - София Катя Сунгарска. Двама от тях са хоспитализирани в УМБАЛ \"Св. Анна\"-София, на другите е оказана медицинска помощ на място. \"Изпратили сме три линейки. Сигналът е постъпил в 08.54 часа, в същата минута  тръгва първата минута и в 08.04 часа е на мястото на инцидента\", обясни тя и добави, че според информацията, с която разполагат, двамата пострадали по-сериозно са от Добрич. \"Две линейки са извозили двамата пострадали, третата е оказала помощ на място\", каза още Сунгарска. \r\nОт МВР съобщиха, че според първоначалните данни инцидентът е възникнал, след като в спрял автомобил се е ударил лек автомобил „Рено“, а в него – „Ситроен“. Движението в района е затруднено, пътни полицаи регулират на място.", "date": "2018.01.23", "title": "София: Общо шест души са пострадали при верижната катастрофа на АМ \"Хемус\""}
{"url": "http://www.focus-news.net/news/2018/01/23/2480436/ombudsmanat-maya-manolova-ofitsialnata-statistka-u-nas-sochi-0-domashno-nasilie-po-oblasti-darzhavata-e-abdikirala-ot-problema.html", "text": "Официалната статистка у нас сочи  сочи 0% домашно насилие по области, държавата е  абдикирала от проблема . Това каза омбудсманът Мая Манолова по време на обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, предаде репортер на Агенция „Фокус“.\r\n„Като омбудсман, като институция която защитава правата и свободите на българските граждани, е редно да взема участие още в началото на дебата. Имам ясна позиция за Конвенцията на Съвета на Европа за превенция и борба с насилието над жени и домашното насилие. Защитавах такава позиция и като депутат, доколкото каузата за приемане на Истанбулската конвенция е кауза на социалистите и на десноцентристките в Европа, доколкото беше и кауза на БСП. Нямам навика да си променям позициите в зависимост от дивидентите, които биха ми донесли или отнели. Насилието над жени е огромен проблем за българското общество“, заяви Манолова. По думите й всяка 4-та жена в България е жертва на домашно насилие, което означава че има 1 млн. жени жертва на насилие, или 1 млн. мъже, които са насилници у дома. „ Предвид статистиката на неправителствения сектор не мога да се съглася с твърдението, че България си има ефективно и действащо законодателство, което предотвратява насилието над  жени и домашното насилие. Не, не така е. Редица прояви на насилие изобщо не са криминализирани“, обясни Манолова и даде пример с психическото насилие. „Този въпрос няма да бъде решен само с една поправка в НК, по силата на която средните телесни повреди причинени от съпруг или партньор да се преследват от общия ред. В България липсват и конкретни практически мерки в борбата с домашното насилие, гореща линия,  липсват кризистни центрове. В цялата страна теса общо 18, в София са само 2. Повтаряла съм това десетки пъти“, коментира тя. „Няма как да е другояче, след като официалната статистка по области сочи 0% домашно насилие, 0% жертви на домашно насилие. В същото време РПУ-тата се чудят къде да пратят пребитите жени. Държавата е  абдикирала от проблема с домашното насилие“, добави тя. По думите й има един изключително положителен момент в разразилите се страсти в за и против Конвенция. „Това е фактът че темата за насилието е повдигната на достатъчно високо и сериозно ниво, най-накрая ще загърбим лицемерието и ще признаем факта, че в България има мъже, които пребиват, а понякога и убиват жените си. Този път няма да заметем тази наша малка срамна обществена тайна, няма да замажем проблема с поредната междуведомствена група, с мъртвородени мерки законопроект, който ще остане само на хартия“, каза още тя. По думите й това е сърцевината на Конвенцията, а не страховете от третият пол.", "date": "2018.01.23", "title": "Омбудсманът Мая Манолова: Официалната статистка у нас сочи 0% домашно насилие по области, държавата е  абдикирала от проблема"}
{"url": "http://www.focus-news.net/news/2018/01/23/2480437/plovdiv-74-godishen-mazh-e-blasnat-ot-vlak-mezhdu-selata-zlatitrap-i-kadievo.html", "text": "Мъж е в болница след като бе блъснат от влак тази сутрин. Това съобщиха от ОДМВР - Пловдив. Минути преди 7.00 часа било съобщено, че между селата Златитрап и Кадиево пътнически влак ударил странично мъж, който вървял в близост до релсите. Пострадалият е 74-годишен жител на Стамболийски. Той е настанен в болница с наранявания по краката. По предварителни данни той е с увреден слух и не е реагирал на звука от приближаващата железопътна композиция.", "date": "2018.01.23", "title": "Пловдив: 74-годишен мъж е блъснат от влак между селата Златитрап и Кадиево"}
{"url": "http://www.focus-news.net/news/2018/01/23/2480438/dimitar-margaritov-predsedatel-na-kzp-uplatnyavame-ekipite-si-v-zimnite-kurorti.html", "text": "В разгара на зимния сезон Комисията за защита на потребителите (КЗП) засилва контрола върху туристическите обекти в планинските курорти, заяви председателят на комисията Димитър Маргаритов по БНТ - Благоевград. Това съобщиха от пресцентъра на КЗП.\r\n„От днес имаме много сериозно уплътняване на присъствието. Ако говорим конкретно за Банско, осем са нашите екипи, които вече работят там на терен. Те проверяват основно хотели и ресторанти. Вече сме извършили през миналите седмици проверки на информационната среда, в която функционират съоръженията и ски пистите”, допълни Маргаритов. \r\nПървите резултати от извършените в навечерието на откриването на сезона проверки показват, че са изпълнени изискванията на Наредбата за ски пистите – налична е цялата задължителна информация, в това число и тази за условията и цените, срещу които могат да бъдат използвани съоръженията в ски зоната. Има и предупредителни знаци относно сложността на отделните трасета.  \r\n„До момента не сме установявали сериозни нарушения на Наредбата за категоризация, т.е. разминаване между това, което един обект оферира като звезди и условия, че може да предложи, а всъщност да се окаже, че това не е така”, каза председателят. И добави, че в минали периоди основните оплаквания от туристи са били именно от такъв характер – много добри оферти с обещания за СПА центрове и т.н., но на място се оказва, че услугите не могат да бъдат предоставени. „Този дефект смятам, че ще бъде преодоляван с течение на времето, но ние сме там, за да констатираме това. И хората могат да се обръщат към нас винаги щом установят, че нещо не е наред”, напомни Маргаритов.   \r\nТой обясни, че подобни кампании за проверки целят постигането на превантивен ефект. „Ако има дори чисто формално несъответствие, то да не засегне потребителя, а да бъде преодоляно преди това”, посочи председателят. И разясни как да действат туристите, ако все пак станат жертва на подобен тип нарушение: „Те трябва да предявят своята основателна претенция към самия хотелиер или туроператор при организирано туристическо пътуване. Ако не получат съответен отклик, веднага да сигнализират при нас. Извършваме проверка, установяваме това обстоятелство и от една страна санкционираме нарушителите, от друга –съдействаме на потребителите да получат една компенсация, която би ги удовлетворила.”   \r\nСпоред Маргаритов в повечето случаи разрешаването на възникнал спор не е продължителен процес. В случаите, в които то изисква повече усилия, могат да бъдат включени и т.нар. помирителни комисии. „Те се администрират от КЗП и дават възможност на страните  по такъв спор да търсят решение на въпроса с наше съдействие, което удовлетворява и двете страни. И, надявам се, все по-редки ще бъдат случаите, в които ще се стига до намесата и на съда, когато говорим вече за обезщетение за неизпълнени ангажименти от страна на хотелиери към туристи”, завърши председателят на КЗП.", "date": "2018.01.23", "title": "Димитър Маргаритов, председател на КЗП: Уплътняваме екипите си в зимните курорти"}
{"url": "http://www.focus-news.net/news/2018/01/23/2480439/blagoevgrad-preminavaneto-se-osashtestvyava-normalno-prez-vsichki-kontrolno-propuskatelni-punktove-na-balgaro-gratskata-granitsa.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на граничния пункт.", "date": "2018.01.23", "title": "Благоевград: Преминаването се осъществява нормално през всички контролно-пропускателни пунктове на българо-гръцката граница"}
{"url": "http://www.focus-news.net/news/2018/01/23/2480440/episkopskata-konferentsiya-na-katolicheskata-tsarkva-v-balgariya-smyata-istanbulskata-konventsiya-za-nepriemliva.html", "text": "Епископската конференция на Католическата църква в България смята Истанбулската конвенция за неприемлива. Това каза д-р Богдан Пенев, съветник към Епископската конференция на Католическата църква в България по време на обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие организира председателят на Народното събрание Цвета Караянчева, предаде репортер на Агенция „Фокус“. Конференцията призовава българските управници да го преразгледат задълбочено и да вземат активна позиция пред Европа. Според д-р Богдан Пенев с помощта на конвенцията се прави опит да се осъществи нов обществен ред, в който семейството и традицията се маргинализират, а държавата получава дълбок контрол върху тях. „Безспорно насилието е едно обществено явление, което изисква мерки на много нива. Преди всичко това е възпитанието, образованието, институционални мерки, а също така и помощ на жертвите. Църквата винаги е работила по тези въпроси“, заяви той. Според него конвенцията не предприема и не насочва към действителна борба срещу истинските проблеми, не акцентира върху разпространеното в развлекателната индустрия насилие. „Вместо това документът е концептуална, но също и правна основа за идеологическа и културна революция, която се състои в предефиниране на понятието на пола. Това не е само социална роля“, заяви д-р Пенев. \r\nПреди това Старозагорският митрополит Киприан прочете позицията на Светия синод, с която Българската православна църква призовава Народното събрание да не ратифицира Истанбулската конвенция, тъй като с нея се въвеждат понятия, противоречащи на нашата православна вяра, национални традиции и правна система. Митрополит Киприан призовава народа да отстоява вярата си, която го е съхранила във всички исторически изпитания. Според Светия Синод конвенцията е средство, което насажда чужда на нас ценностна система.\r\nДеница КИТАНОВА", "date": "2018.01.23", "title": "Епископската конференция на Католическата църква в България смята Истанбулската конвенция за неприемлива"}
{"url": "http://www.focus-news.net/news/2018/01/23/2480441/ombudsmanat-maya-manolova-nastoyavam-za-priemane-na-talkuvatelna-deklaratsiya-razyasnyavashta-balgarskoto-razbirane-za-sotsialnata-rolya-na-pola.html", "text": "Терминът социална роля вече е въведен в българското законодателство и нито е породил, нито е легализирал третия пол. Това каза омбудсманът Мая Манолова по време на обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, предаде репортер на Агенция „Фокус“. „Терминът социална роля вече е въведен в българското законодателство в Закона за равнопоставеност на половете. Нито е породил, нито е легализирал третия пол. Предвид страховете и разделението в обществото и лично за мен, най-вече заради позицията на Светия синод, това, за което настоявам е обсъждането на Истанбулската конвенция да продължи и с обсъждането на тълкувателна декларация, в която да залегне, че Конвенцията ще се прилага съобразно нормите и принципите на Конституцията“, обясни Манолова. „В тази тълкувателна декларация да бъде подробно изяснено българското разбиране за социалната роля на пола. Да не остане никакво съмнение за опити за въвеждане на нещо различно от двата съществуващи биологични пола“, заяви омбудсманът. Манолова допълни, че ще настоява тази тълкувателна декларация да бъде обсъдена широко и след това  да се пристъпи към ратифициране на конвенцията.", "date": "2018.01.23", "title": "Омбудсманът Мая Манолова: Настоявам за приемане на тълкувателна декларация, разясняваща българското разбиране за социалната роля на пола"}
{"url": "http://www.focus-news.net/news/2018/01/23/2480442/smolyan-otpadat-vsichki-ogranicheniya-za-dvizhenie-na-motornite-prevozni-sredstva-prez-prohoda-prevala.html", "text": "Отпадат всички ограничения за движение на моторните превозни средства през прохода Превала. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.23", "title": "Смолян: Отпадат всички ограничения за движение на моторните превозни средства през прохода Превала"}
{"url": "http://www.focus-news.net/news/2018/01/23/2480443/emsc-zemetresenie-ot-osma-stepen-po-rihter-e-registrirano-v-alyaska.html", "text": "Земетресение с магнитуд от 8,0 по скалата на Рихтер е регистрирано в залива Аляска в 1.31 часа местно време (11.31 часа българско време), показва  справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 1895 километра северозападно от Ванкувър, Канада, и на 287 километра югоизточно от остров Кодиак, САЩ, с дълбочина от 10 километра под земната кора.Тереза Герова", "date": "2018.01.23", "title": "EMSC: Земетресение от осма степен по Рихтер е регистрирано в Аляска"}
{"url": "http://www.focus-news.net/news/2018/01/23/2480444/vesti-online-sarbiya-armiyata-tarsi-shpioni-s-konkurs.html", "text": "Сръбската армия търси двама оперативни военни разузнавачи, един криптограф и един хакер с конкурс, пише белградското електронно издание Vesti Online, като се позовава на официално съобщение на Военно-разузнавателната служба (VOA).\r\nДо конкурса, провеждан според Чл. 125 от Закона за Въоръжените сили на Сърбия, се допускат кандидати с най-малко 250 точки по системата ECTS и с чисто съдебно минало, като специализираните проверки предвиждат психологически тестове и такава за сигурност..Тереза Герова", "date": "2018.01.23", "title": "Vesti Online (Сърбия): Армията търси шпиони с конкурс"}
{"url": "http://www.focus-news.net/news/2018/01/23/2480445/varna-okrazhnata-prokuratura-predade-na-sad-19-godishen-mladezh-prichinil-v-tezhka-katastrofa-sled-upotreba-na-narkotitsi-smartta-na-velosipedist.html", "text": "Окръжната прокуратура във Варна е предала на съд с обвинителен акт 19-годишния водач на автомобил Селим А. за причиняване смъртта на велосипедист в тежко пътно-транспортно произшествие след употреба на различни видове наркотични вещества. Това съобщиха от пресцентъра на Апелативна прокуратура – Варна. Престъплението по член 343, ал. 3, предл. 2, буква „б“, във връзка с ал. 1, буква „в“ от Наказателния кодекс се наказва с лишаване от свобода от 3 до 15 години.\r\nТежкият пътен инцидент станал на 3 септември 2017 г. на главния път Варна – Бургас. Подсъдимият Селим бил правоспособен шофьор едва от година и три месеца. Няколко дни преди инцидента, както и в деня, в който се качил на автомобила на негов познат, той употребил различни наркотични вещества. Назначената по делото съдебно-химическа експертиза открила в кръвта на 19-годишния младеж наличието на три вида наркотици, сред които метамфетамини, марихуана и амфетамини.\r\nСелим А. предприел рязко изпреварване на два автомобила, които се движели преди него. На пътното платно се движел и 32-годишният велосипедист Г.Т. Колата на подсъдимия се занесла и завъртяла, като ударила с предната си част задното колело на велосипеда на пострадалия Г.Т. От удара тялото му било изтласкано и паднало на около 24 метра от мястото.  След няколко завъртания колата на Селим преминала през тялото на младия велосипедист. \r\nЗаключението на изготвената съдебномедицинска експертиза установила, съчетана черепно-мозъчна, гръдна и коремна травма, несъвместима с  живота. \r\nПредстои делото срещу 19-годишния Селим А. да бъде насрочено за разглеждане във Варненския окръжен съд. Ако бъде признат за виновен, той може да получи наказание лишаване от свобода от 3 до 15 години.", "date": "2018.01.23", "title": "Варна: Окръжната прокуратура предаде на съд 19-годишен младеж, причинил в тежка катастрофа след употреба на наркотици смъртта на велосипедист"}
{"url": "http://www.focus-news.net/news/2018/01/23/2480446/kevr-nyama-osnovaniya-za-poskapvane-na-toka.html", "text": "Няма основания за поскъпване на тока от юли, както твърди бизнесът. Това заяви на извънреден брифинг председателят на КЕВР Иван Иванов, предаде Нова телевизия. Според него най-рано за промяна на цената може да се говори от края на март, когато бъдат подадени заявленията на участниците на пазара. Той отчете, че към вчерашния ден средната цена на енергията на свободния пазар е 75 лева, а не 125 лева, както твърдят индустриалците. \r\nПредставителите на бизнеса алармираха, че се очаква повишаване на цената на тока между 15 и 30%. Те изразиха опасение, че на енергийния пазар съществува картел. Министър Теменужка Петкова призова бизнеса да подаде сигнал до Комисията за защита на конкуренцията  и обеща, че ако бъдат констатирани нарушения, виновните ще бъдат наказани.\r\nПредседателят на КЕВР Иван Иванов каза още, че регулаторът ще има разследващи функции. Наказанията ще ги дава КЗК, както е досега.", "date": "2018.01.23", "title": "КЕВР: Няма основания за поскъпване на тока"}
{"url": "http://www.focus-news.net/news/2018/01/23/2480447/smolyan-pochisteni-i-opesacheni-sa-patnite-nastilki-v-prohoda-prevala.html", "text": "Отпадат ограниченията за движение на товарни автомобили над 12 тона без ремаркета и полуремаркета през прохода Превала. Това съобщи за Радио „Фокус“ – Смолян дежурният в Областно пътно управление – Смолян. Пътните настилки по това направление са почистени, опесъчени и осолени и движението през прохода се осъществява при зимни условия.\r\nНели ГЕРГЬОВСКА", "date": "2018.01.23", "title": "Смолян: Почистени и опесъчени са пътните настилки в прохода Превала"}
{"url": "http://www.focus-news.net/news/2018/01/23/2480448/poslanik-ema-hopkins-prizovavam-s-uvazhenie-vsichki-da-se-sasredotochat-varhu-istinskata-tsel-na-istanbulskata-konventsiyata-da-predpazi-zhenite-ot-nasilie.html", "text": "Призовавам с уважение всички да се съсредоточат върху истинската цел на Истанбулската конвенцията - да предпази жените от насилие. Това каза н. пр. Ема Хопкинс, посланик на Великобритания в България по време на обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие организира председателят на Народното събрание Цвета Караянчева, предаде репортер на Агенция „Фокус“. „Като посланик на Великобритания в България за мен е от голям интерес да бъда днес тук, за да слушам този дебат. Във Великобритания в момента променяме законодателството, за да го приведем в съответствие с Конвенцията. Ратификацията ще е последното действие в целия процес. Там не дискутираме дали да ратифицираме. Това е ясно, че ще стане. Като посланик ми е интересно да чуя аргументите в този дебат, но като жена трябва да кажа, че съм изненадана от някои от аргументите, които прочетох в предишните дни“, каза Хопкинс. Тя посочи, че много от нещата, които са били казани, не се отнасят до съдържанието на конвенцията. „Съвсем просто е става въпрос за защита на жените и момичетата от насилие. Работила съм по въпроси, свързани с превенция на насилието в различни държави по света по време на моята кариера“, заяви н. пр. Хопкинс. Тя коментира, че жените често са обект на насилие, защото са жени. „Неравенството води до дискриминация, която може да доведе до насилие, ако жертвите не са подкрепени от обществото. Като членове на обществото трябва да работим за премахване на това неравенство и по този начин да работим и срещу насилието. Конвенцията се фокусира върху това и върху осигуряването на услуги в подкрепа на жертвите. Посолството на Великобритания в последните години работи с местната власт и институциите в Бургас за създаването на първия в България център за подкрепа на жертви на изнасилване“, коментира н. пр. Хопкинс.", "date": "2018.01.23", "title": "Посланик Ема Хопкинс: Призовавам с уважение всички да се съсредоточат върху истинската  цел на Истанбулската конвенцията - да предпази жените от насилие"}
{"url": "http://www.focus-news.net/news/2018/01/23/2480449/dobrich-organov-kontsert-pod-nadslov-nebeto-i-zemyata-organiziran-sas-sadeystvieto-na-obshtinata-shte-predstavi-ispanska-tsarkovna-i-dvortsova-muzika-ot-xvi-xviii-vek.html", "text": "Органов концерт под надслов „Небето и земята“, организиран със съдействието на Общината, ще представи испанска църковна и дворцова музика от XVI – XVIII век. Това съобщи Димитър Стефанов, експерт „Връзки с обществеността“ в Народно читалище „Йордан Йовков – 1870 г.“, предаде кореспондентът на Радио „Фокус” – Варна. Творбите в концерта ще бъдат изпълнени от проф. д-р Джудит Хелвия Гарсия Мартин, преподавател в Университета на Саламанка, Испания. Проф. Мартин е заместник декан на факултета по „История, география и изкуства“. Специалист е по история на испанската музика (XVIII – XIX век) и взаимовръзките между музика и медии. Завършва и „Музикално изпълнение“ със специалност „Орган“. Като солист, член на бароков оркестър - група за камерна музика, е изпълнител на орган и участва в множество концерти. В репертоара й са включени различни автори, но тя се фокусира върху произведения от епохата на династията на Хабсбургите в Испания (XVI – XVII век). \r\nПроф. д-р Джудит Хелвия Гарсия Мартин ще изнесе подобен концерт само в още един български град, което прави събитието уникално за жителите на Добрич и неговите гости. Концертът тази вечер от 18,30 часа в Концертна зала „Добрич“ е част от културна програма, която ще започне в 10,00 часа в Читалнята на Народно читалище „Йордан Йовков – 1870 г.“. Там ще гостува главният редактор на Научно-информационния център при БАН д-р Ралица Гелева, която е етнолог и етнограф. Присъстващите ще имат възможност да се запознаят с дейността на този център към БАН. „Българска енциклопедия“ е единственият специализиран център в България за подготовка на енциклопедии. Изданията са на високо академично ниво. В галерията в сградата на читалището ще бъде представена и изложба „Селски жени“. Изложбата е организирана от испанското общество в САЩ. Отправена е покана за участие в срещата към представители от сферата на културата, образованието, социалните дейности, както и на различни неправителствени организации. Културната програма се осъществява в партньорство с Висшето училище по мениджмънт, Народното читалище „Йордан Йовков – 1870 г.“, Регионалния академичен център на БАН в Добрич и Частната гимназия по предприемачество с изучаване на английски език. \r\nЖулиета НИКОЛОВА", "date": "2018.01.23", "title": "Добрич: Органов концерт под надслов „Небето и земята“, организиран със съдействието на Общината, ще представи испанска църковна и дворцова музика от XVI – XVIII век"}
{"url": "http://www.focus-news.net/news/2018/01/23/2480450/dzhumhuriet-turtsiya-dade-parvata-si-voenna-zhertva-v-operatsiyata-v-afrin.html", "text": "Турските въоръжени сили дадоха първата си жертва в хода на операцията „Маслинова клонка” в района на сирийска град Африн, пише вестник „Джумхуриет”. В официалното съобщение по случая се посочва, че става въпрос за 30-годишния подофицер от пехотата Муса Йозалкан. Загинал е вчера при престрелка с въоръжена група на Отрядите за народна самозащита (ОНС) ни сирийските кюрди югоизточно от турското село Гюлбаба в провинция Килис. Погребението му е днес в Анкара, откъдето е родом, посочва още „Джумхуриет”..Георги Димов", "date": "2018.01.23", "title": "\"Джумхуриет\": Турция даде първата си военна жертва в операцията в Африн"}
{"url": "http://www.focus-news.net/news/2018/01/23/2480451/polk-elin-aleksov-vop-izpolzvaneto-na-prisvoenite-ot-gen-kirov-pari-na-se-predmet-na-dokazvane-ot-prokuraturata-nyama-danni-da-sa-harcheni-za-razuznavatelna-deynost.html", "text": "Използването на парите не е предмет на доказване от прокуратурата. За целта има друга организация – Комисия за разкриване и изземване на незаконно придобито имущество. Аз искрено се надявам тя да достигне до някакви следи за какво са били използвани тези пари. Това каза по време на брифинг полк. Елин Алексов – прокурор и говорител на Военно-окръжна прокуратура, във връзка с постановената осъдителна присъда от 15 години „лишаване от свобода” при първоначален строг режим срещу бившия директор на Националната разузнавателна служба ген. Кирчо Киров, предаде репортер на Агенция „Фокус”. „Няма доказателства, че тези пари са похарчени за разузнавателна дейност”, коментира говорителят на ВОП. По отношение на мярката за неотклонение спрямо ген. Кирчо Киров, прокурор Алексов уточни, че ще бъде поскана по-тежка и подчерта: „Когато бъде постановена присъда 10 и повече години лишаване от свобода, се приема по закон, че съществува опасност осъденият да се укрие. Допусната е възможност, освен ако доказателствата по делото не твърдят обратното. Доказателствата по делото в хода на съдебното следствие бяха, че ген. Киров не представлява опасност да се укрие, но до последните заседания, когато беше очевидно, че се появи тежък превес на обвиняващите доказателства”.\r\n„Присъдата е постановена въз основа на всички доказателства, които бяха събрани в хода на съдебното следствие. Този екипен успех е резултат от големи усилия. Беше сформиран екип от военни следователи”, поясни прокурор Алексов. \r\nПо време на брифинга стана ясно, че условно наказание „лишаване от свобода” е получил и съучастникът на ген. Киров – полковникът от резерва бивш служител на НРС Димитър Лидарев. „В хода на съдебното следствие се оказа, че служителят, който е осъден като негов съучастник, е работил в строга субординация с ръководителя си. Получавал е необходимите разпореждания. В една военизирана структура възможностите за реакция са строго ограничени. Като прибавим и възрастта на човек, както и стария военен рефлекс от близкото минало, преценката беше, е той не е имал много възможности да реагира, но получи условна осъдителна присъда. В последния възможен момент той постъпи достойно и допринесе за попълване на всички доказателства”, разясни прокурор Алексов. \r\nИван ЛАЗАРОВ", "date": "2018.01.23", "title": "Полк. Елин Алексов, ВОП: Използването на присвоените от ген. Киров пари на се предмет на доказване от прокуратурата, няма данни да са харчени за разузнавателна дейност"}
{"url": "http://www.focus-news.net/news/2018/01/23/2480452/shumen-nad-230-avtomobila-sa-bili-premahnati-ot-darzhavni-i-obshtinski-tereni-na-teritoriya-na-grada-prez-2017-godina.html", "text": "Над 230 автомобила са били премахнати от държавни и общински терени през 2017 година в Шумен. Данните за дейността по събиране на излезли от употреба моторни превозни средства представи Борислав Станев, гл. инспектор „Контрол по чистотата“ в Община Шумен, предаде репортер на Радио „Фокус“ - Шумен. Той посочи, че извършват тази дейност от началото на миналата година, след промяна в Наредбата за управление на отпадъци и сключване на договори с лицензирани оператори. „В тези 230 автомобила включваме такива, чиито собственици са открити, предупредени са без да се образуват процедури и те доброволно са премахнали превозните си средства на частен терен или са ги предали на площадки“, обясни Станев. Той посочи, че има образувани 68 процедури по принудително премахване, като от тях до площадка за временно съхранение са откарани 13 автомобила. Три от колите са били без контролни номера, открити са собствениците на останалите 10. Борислав Станев посочи, че никой не е потърсил повторно 13-те автомобила, контролните им номера са предадени в КАТ, регистрацията е снета и те вече не се водят на отчет. Борислав Станев отбеляза, че Община Шумен не е ангажирана с финансиране на дейностите по събирането на излезли от употреба автомобили и предаването им в центровете за разкомплектоване. „Има сключен договор с лицензиран оператор, който за своя сметка товари автомобила, пренася го в собствена база, съхранява го в нормативно изискуемия срок и ако той не е потърсен остава негова собственост, ако колата бъде потърсена в 14-дневен срок собственикът след като докаже собствеността заплаща съответните разходи по товарене, транспортиране и наем за съхранение на площадката\", заяви Станев. По думите му процедурата за собственици на стари и излезли от употреба коли е много лека, като от лицензираната фирма дори ще им платят известна сума за возилото. Станев припомни, че през миналата година на държавни и общински терени в Шумен са открити близо 400 такива автомобила. „Броят им не намалява, ежедневно коли излизат от употреба и всяка седмица получаваме доста сигнали, които проверяваме в най-кратки срокове и предприемаме съответните действия“, каза Станев.\r\nИвелина ИВАНОВА", "date": "2018.01.23", "title": "Шумен: Над 230 автомобила са били премахнати от държавни и общински терени на територия на града през 2017 година"}
{"url": "http://www.focus-news.net/news/2018/01/23/2480453/mon-v-153-uchilishta-v-stranata-e-preustanoven-uchebniyat-protses-poradi-visoka-zabolevaemost.html", "text": "Поради висока заболеваемост в 153 училища в страната днес не се провеждат занятия. Това съобщиха от пресцентъра на Министерството на образованието и науката (МОН).\r\nВ 116 училища в област Пазарджик е преустановен учебният процес и на 23 януари 2018 г. поради обявена грипна епидемия.\r\nДо 24 януари продължава и грипната ваканция за СУ „Васил Левски“ – гр. Опака, обл. Търговище.\r\nВ 17 училища в община Благоевград поради висока заболеваемост на учениците също няма да се учи днес.\r\nВ област Враца няма учебни занятия в  Обединено училище „Св. Св. Кирил и Методий“, с. Краводер.\r\nПоради висока заболеваемост няма да се учи на 23 и 24 януари и в ПГСС “Св. Георги Победоносец“, гр. Суворово, област Варна.\r\nНа 23 и 24 януари няма да учат и 4 училища в Пловдивска област – ОУ „Св. Св. Кирил и Методий - с. Стрелци, НУ „Св. Св. Кирил и Методий“- с. Борец, СУ „Христо Смирненски“- гр. Брезово, и ПГ „Зл. Бояджиев“-  гр. Брезово.\r\nВ област Хасково, в СУ „Д-р П. Берон“- гр. Свиленград, няма да има занятия на 23 и 24 поради непредвиден ремонт на отоплителната инсталация.\r\nВ област Габрово е обявена грипна ваканция за 6 училища – СУ „М. Райкович“- гр. Дряново, ПГИ „Рачо Стоянов“ – гр. Дряново, ОУ „Проф. П.Н.Райков“- гр. Трявна, ОУ „В.Левски“ – с. Плачковци, СУ „П.Р. Славейков“ – гр. Трявна, и НГПИ „Тревненска школа“ – гр. Трявна.\r\nВ област Бургас 4 училища няма да учат от 23 до 26 януари - ОУ \"Н.Й. Вапцаров\" - с. Факия, ОУ \"Св. Св. Кирил и Методий\" - с. Загорци, ПГМССЕ \"Н. Й. Вапцаров\" - гр. Средец, и ОУ \"Антон Страшимиров\" - с. Дебелт. \r\nВ Софийска област няма да има учебни занятия в СОУ „Хр. Ботев“ – с. Горна Малина, поради ремонт на отоплителната инсталация от 23 до 25 януари.\r\nВ ОУ „Хр.Ботев“ – с. Кукорево, област Ямбол, също няма де се учи на 23 до 24 януари.", "date": "2018.01.23", "title": "МОН: В 153 училища в страната е преустановен учебният процес, поради висока заболеваемост"}
{"url": "http://www.focus-news.net/news/2018/01/23/2480454/plovdiv-obshtinskiyat-savet-reshi-sinyata-zona-v-grada-sa-stane-2-leva-ot-1-april.html", "text": "Общинският съвет реши на свое заседание днес Синята зона в града са стане 2 лева от 1 април, предаде репортер на Радио „Фокус” - Пловдив. „За“ гласуваха 28 съветници, „против“ - 17 и един се въздържа.\r\nКметът Иван Тотев заяви, че увеличението на цената е само една от мерките, които Община Пловдив предприема, за да се намали достъпът на автомобили в централната градска част. Очаква се тази година Общината да закупи още 20 паркомата за таксуване в Синя зона. Чрез тях хората ще имат възможност да паркират гъвкаво и за време, по-малко от 1 час.\r\nУвеличението на Синя зона в Пловдив е едно от предложенията за промени в Наредбата за определянето на местните такси и цени на услугите, които обсъждат днес общинските съветници.\r\nЦветана ТОНЧЕВА", "date": "2018.01.23", "title": "Пловдив: Общинският съвет реши Синята зона в града са стане 2 лева от 1 април"}
{"url": "http://www.focus-news.net/news/2018/01/23/2480455/sport-elina-svitolina-otpadna-ot-australian-open.html", "text": "Украинката Елина Свитолина отпадна от Откритото първенство на Австралия по тенис. Световната номер четири допусна загуба от белгийската тенисистка Елизе Мертенс, която успя да се наложи с 6:4, 6:0 в двубой от четвъртфиналите, продължил час и 13 минути.\r\nСледващата съперница на Мертенс ще бъде победителката от двубоя между Карла Суарес Наваро и Каролине Вожняцки, който ще се играе по-късно днес.", "date": "2018.01.23", "title": "Спорт: Елина Свитолина отпадна от Australian Open"}
{"url": "http://www.focus-news.net/news/2018/01/23/2480456/dobrich-nyama-klasirani-kandidati-za-dlazhnostta-direktor-na-obshtinskoto-predpriyatie-tsentar-za-zashtitata-na-prirodata-i-zhivotnite.html", "text": "Няма класирани кандидати за длъжността директор на Общинското предприятие „Център за защитата на природата и животните“, след проведен конкурс от Община град Добрич, предаде кореспондентът на Радио „Фокус” – Варна. Конкурсът бе обявен в края на миналата година. Комисия, назначена със заповед на кмета Йордан Йорданов, председателствана от зам.-кмета „Устройство на територията“ арх. Боян Коларов, и с членове – Росица Маркова, главен юрисконсулт, и Христина Николова, експерт в Общината, е провела събеседване с кандидатите за длъжността. До защита са били допуснати Цветанка Атанасова Куртева-Иванова и Татяна Неделчева Николова-Илиева. Съгласно правилата за провеждане на конкурса окончателната оценка на всеки кандидат се формира от сбора на общия брой точки на всеки от членовете на комисията. В класирането участват кандидатите, получили не по-малко 60% от максимално възможния окончателен резултат – 64 точки. Съгласно постигнатите резултати от проведената защита на концепция и събеседване, и недостигнат минимум от 64 точки Комисията е решила, че не класира нито един от кандидатите. \r\nЦветанка Атанасова Куртева-Иванова е събрала 54 точки, а Татяна Неделчева Николова-Илиева – 53. Протоколът от проведения конкурс е публикуван на сайта на Общината и на Информационното табло пред главната сграда на администрацията. Минималните изисквания към кандидатите бяха да имат висше образование, степен „магистър”, с професионална област на висшето образование: „Аграрни науки и ветеринарна медицина“ или професионално направление: „Администрация и управление“ или „Туризъм“, или „Науки за земята“, или „Биотехнологии“, професионален опит – 5 години трудов стаж по специалността или управленски опит, компютърни умения и владеене на чужд език.\r\nЖулиета НИКОЛОВА", "date": "2018.01.23", "title": "Добрич: Няма класирани кандидати за длъжността директор на Общинското предприятие „Център за защитата на природата и животните“"}
{"url": "http://www.focus-news.net/news/2018/01/23/2480457/polk-elin-aleksov-vop-sumata-za-koyato-e-osaden-gen-kircho-kirov-predstavlyava-39-ot-osobenite-razhodi-na-razuznavaneto.html", "text": "Сумата, за която е осъден ген. Кирчо Киров, представлява 39% от особените разходи на разузнаването. Това каза по време на брифинг полк. Елин Алексов – прокурор и говорител на Военно-окръжна прокуратура, във връзка с постановената осъдителна присъда от 15 години „лишаване от свобода” при първоначален строг режим срещу бившия директор на Националната разузнавателна служба ген. Кирчо Киров, предаде репортер на Агенция „Фокус”. На брифинга стана ясно, че осъдителната присъда на ген. Кирчо Киров е постановена на базата на обвинение за присвояване от бюджета на службата валута – евро и долари, а общата сума се равнява на повече от 5,1 млн. лева.\r\nПрокурор Алексов отрече информация по това дело да е разпитван президентът Георги Първанов. „По това дело президентът Георги Първанов не е разпитван, тъй като няма нищо общо с тази дейност, нито дори е посочен от защитата като евентуален неин свидетел”, поясни той. \r\nНа въпрос дали осъденият съучастник на ген. Киров е направил самопризнания, прокурор Алексов посочи: „По отношение на своята дейност полковникът от резерва Димитър Лидарев направи самопризнание за тази част, която е извършил той”. \r\nИван ЛАЗАРОВ", "date": "2018.01.23", "title": "Полк. Елин Алексов, ВОП: Сумата, за която е осъден ген. Кирчо Киров, представлява 39% от особените разходи на разузнаването"}
{"url": "http://www.focus-news.net/news/2018/01/23/2480458/boyan-aleksov-chitalishte-hristo-botev-selo-goranovtsi-ploshtadat-v-seloto-tryabva-da-nosi-imeto-rodolyubie-v-pamet-na-zaginalite-nashi-saselyani-vav-voynite.html", "text": "Площадът в село Горановци трябва да носи името „Родолюбие” в памет на загиналите наши съселяни във войните. Това каза пред Радио „Фокус” – Кюстендил Боян Алексов, председател на Читалище „Христо Ботев” в село Горановци и инициатор на предложението безименния площад към момента в населеното място да бъде наименуван „Родолюбие”. „Нашето село има 40 загинали млади мъже във войните за национално обединение. Когато момчетата са изпращани във войните или за отиване в казармата, те са изпращани от този площад. 26 са родовете, дали свидни жертви във войните. В името на тях, в името на тези жертви, ние решихме мястото да бъде наречено „Родолюбие”, каза Боян Алексов. По думите му тези хора заслужават това възпоменание. Предложението е подкрепено с подписка от страна на жителите на населеното място. Подписката и предложението вече са внесени в Общински съвет, които предстои да бъдат разгледани на насроченото за 25 януари заседание.\r\nВенцеслав ИЛЧЕВ", "date": "2018.01.23", "title": "Боян Алексов, Читалище „Христо Ботев” – село Горановци: Площадът в селото трябва да носи името „Родолюбие” в памет на загиналите наши съселяни във войните"}
{"url": "http://www.focus-news.net/news/2018/01/23/2480459/zapochvat-snimkite-na-noviya-igralen-film-pisma-ot-antarktida-svarzan-s-balgarskite-s-antarkticheski-ekspeditsii.html", "text": "Утре, 24 януари, в каб. 300 на Софийски университет „Св. Кл. Охридски“, където се помещава Българския антарктически институт, както и в Музея по палеонтология на Геолого-географския факултет, ще се проведе първият снимачен ден на новия игрален филм „Писма от Антарктида“. Това съобщиха от Българския антарктически институт. Сценаристи са  Теодора Маркова, Георги Иванов и Невена Кертова, режисьор е Станислав Дончев, а главните роли се изпълняват от Ирмена Чичикова, Иван Стаменов и малкия Симеон Ангелов.  Сюжетът на филма е свързан с българските с антарктически експедиции и една част от него вече е заснета на базата ни на о-в Ливингстън.  Любопитен факт от кухнята на филма е, че проф. Христо Пимпирев ще се превъплъти в ролята на себе си като ръководител на експедицията.", "date": "2018.01.23", "title": "Започват снимките на новия игрален филм „Писма от Антарктида“, свързан с българските с антарктически експедиции"}
{"url": "http://www.focus-news.net/news/2018/01/23/2480460/vratsa-333-paketa-s-tyutyun-bez-banderol-sa-otkriti-v-lek-avtomobil-na-kooperativen-pazar-byala-slatina.html", "text": "На 22 януари 2018 г., на „Кооперативен пазар“-Бяла Слатина, при проверка на лек автомобил  “Опел“, собственост на жител на село Буковлък, област Плевен, са намерени  и иззети  333 пакета с нарязан тютюн, без български акцизен бандерол. Това съобщиха от ОДМВР-Враца. Образувано  е досъдебно производство.", "date": "2018.01.23", "title": "Враца: 333 пакета с тютюн без бандерол са открити в лек автомобил на „Кооперативен пазар“-Бяла Слатина"}
{"url": "http://www.focus-news.net/news/2018/01/23/2480461/sputnik-sarbiya-tryabva-li-sarbiya-da-iska-vrashtane-na-armiyata-v-kosovoi.html", "text": "\"Убийството на един от лидерите на косовските сърби, Оливер Иванович, поставя въпрос както за ролята на международните мисии в Косово и Метохия, така и за задействането на член от Резолюция 1244, който предвижда завръщането на сръбската армия и полиция в бившата югославска провинция\", пише сръбското издание на руския Sputnik.\r\nСпоред изданието след убийството на Иванович Сърбия има всички основания да поднови искането си за връщане на 1000 сръбски полицаи и войници, които гарантират живота на сърбите, останали да живеят в Косово, тъй като \"очевидно Революция 1244 е преодоляна\".\r\nSputnik цитира преподавателя от Факултета по политически науки в Белград, Стефан Серпич, който смята, че Сърбия няма да бъде допусната до разследването на убийството и сътрудничеството с косовската полиция ще се сведе до обмен на информация, докато всяко искане за по-голяма ангажираност ще се приеме като нарушение на Брюкселското споразумение между Сърбия и Косово.\r\nСтефан Серпич коментира и съдържанието на Резолюция 1244, която предвижда участие на сръбски сили в състава на КФОР за опазване на сръбското културно-историческо наследство, но заедно с това припомня, че единствено Русия и Китай са подкрепили подобно становище.\r\nSputnik припомня, че съставът на мисията на ООН в Косово, която трябва да гарантира равни условия за живот на всички граждани на Косово, към момента наброява едва 380 души, докато силите на КФОР по различни източници се разминават и се движат между 4600 души от 31 страни, според официална информация, и 7 427 души, по неофициални данни.\r\nМисията на ЕУЛЕКС при създаването си на 16 февруари 2008 г. е имала в състава си 2000 служители.\r\nВ заключение Sputnik задава въпроса дали изброените три международни мисии - ЮНМИК, КФОР и ЕУЛЕКС са в състояние да гарантират мира в Косово. Тереза Герова", "date": "2018.01.23", "title": "Sputnik (Сърбия): Трябва ли Сърбия да иска връщане на армията в Косово?"}
{"url": "http://www.focus-news.net/news/2018/01/23/2480462/kyustendil-edna-oferta-e-podadena-po-obyavenata-protsedura-za-izrabotvane-na-proekt-za-regionalno-depo-za-neopasni-otpadatsi-v-dupnitsa.html", "text": "Една оферта е подадена по обявената процедура за изработване на комплексен проект за Регионално депо за неопасни отпадъци в Дупница. Това съобщи за Радио „Фокус” – Кюстендил Красимир Георгиев, зам.-кмет на Община Дупница. По думите му комисията се е събрала и е отворила офертата. „В комисията участват представители на общините Дупница, Кюстендил, Бобов дол, Сапарева баня, Трекляно и Невестино. Това са общините, които са включени в проекта за изграждане на регионален център”, каза Красимир Георгиев. По думите му предстои комисията да се произнесе по подадената оферта и съпътстващите документи. Стойността на офертата е малко над 70 400 лв. без ДДС. Заданието включва изработване на подробен устройствен план, план за регулация, план за застрояване и съответните парцеларни планове за промяна на предназначението на земеделска земя за неземеделски нужди в землищата на селата Джерман и Грамаде. Изпълнителят трябва да изготви и работен проект за първа клетка на депото. Изработването на проекта е с цел кандидатстване на Община Дупница за финансиране.\r\nВенцеслав ИЛЧЕВ", "date": "2018.01.23", "title": "Кюстендил: Една оферта е подадена по обявената процедура за изработване на проект за Регионално депо за неопасни отпадъци в Дупница"}
{"url": "http://www.focus-news.net/news/2018/01/23/2480463/varna-potvardiha-parvonachalniya-arest-na-razsledvan-za-otvlichane.html", "text": "Състав на Варненския апелативен потвърди първоначалния арест на Хюсмен Реджеб, привлечен като обвиняем, заедно с други 3 лица затова, че в съучастие през март 2016 година отвлекли лице, ненавършило пълнолетие и поискали откуп за него. Това съобщиха от съда. Втората съдебна инстанция потвърди като правилно и законосъобразно определение на Окръжен съд – Разград от миналата седмица, с което Хюсмен е бил задържан под стража. Спрямо другите три лица, участвали в отвличането е била определена „парична гаранция“.\r\nПресслужбата на Апелативен съд – Варна припомня, че казусът е свързан с деяние, извършено на 4 март преди 2 години в село Здравец, обл. Разград. Хюсмен Реджеб в съучастие със Стефан Ив., Ивалин Ив. и Борис С. отвлякъл Сали М., а като условие за освобождаването му поискали от брат му 600 лв.\r\nДнес Апелативен съд – Варна остави без уважение жалбата на защитата на Реджеб срещу първоначалния арест и сподели основанията на ОС – Разград за определяне на най-тежката мярка за процесуална принуда спрямо обвиняемия. Преценката на събраните в хода на разследването доказателства обосновават и за този съд в значителна степен предположението, че Хюсмен е съпричастен към престъплението, за което е привлечен като обвиняем. Законодателят е предвидил тежко наказание за отвличане на непълнолетно лице - лишаване от свобода за срок от 10 до 20 години или доживотен затвор, и конфискация на част или на цялото имущество на виновния. \r\nВтората съдебна инстанция сподели и извода на ОС - Разград, че е реална опасността Хюсмен да се укрие от наказателно преследване. От справката за съдимост е видно, че въпреки младата си възраст(24г.), обвиняемият вече е осъждан два пъти с влезли в сила присъди и три пъти е бил освобождаван от наказателна отговорност с налагане на административно наказание глоба, но във всички случаи за извършени умишлени престъпления от общ характер. Според прокурора от Апелативна прокуратура тези данни сочат за „трайна нагласа на обвиняемия към незачитане на правните норми и на правовия ред“.\r\nПреценката на всички тези факти, доказателства и обстоятелства мотивираха Варненския апелативен съд да потвърди първоначалния арест на Хюсмен Реджеб, привлечен като обвиняем, заедно с други 3 лица затова, че в съучастие през м.март 2016 година отвлекли лице, ненавършило пълнолетие и поискали откуп за него. Това определение на втората съдебна инстанция не подлежи на обжалване.", "date": "2018.01.23", "title": "Варна: Потвърдиха първоначалния арест на разследван за отвличане"}
{"url": "http://www.focus-news.net/news/2018/01/23/2480464/afp-dzheyms-matis-prizova-turtsiya-za-sdarzhanost-v-siriya.html", "text": "Министърът на отбраната на САЩ Джеймс Матис призова Турция да покаже „сдържаност“ в офанзивата си срещу кюрдските милиции в Сирия, предава AFP.\r\n„Насилието в Африн нарушава стабилността в относително спокойната територия в Сирия и отвлича вниманието от международните усилия да се се победи „Ислямска държава\", заяви Матис от Джакарта, където пристигна като част от обиколката си в Азия. \r\n„Настояваме Турция да упражни сдържаност във военните действия и реториката\", допълни военният министър на САЩ..Тереза Герова", "date": "2018.01.23", "title": "AFP: Джеймс Матис призова Турция за „сдържаност“ в Сирия"}
{"url": "http://www.focus-news.net/news/2018/01/23/2480465/vratsa-dvama-dushi-sa-nanesli-poboy-nad-mazh-ot-pleven-sled-spor-za-parkirane-v-dvora-na-mbal-byala-slatina.html", "text": "На 22 януари 2018 г., в 10.55 ч., в Районно управление на МВР-Бяла Слатина е получено съобщение от мъж на Плевен, който заявил, че в двора на МБАЛ-Бяла Слатина, две неизвестни лица са му нанесли побой. Това съобщиха от ОДМВР-Враца. Установено е, че след спор за паркиране на автомобил, побоя е бил нанесен от лицата Г. П. /32 г./ и М. М. /55 г./ от гр. Бяла Слатина. Лицата не са задържани по здравословни причини. Образувано  е досъдебно производство.", "date": "2018.01.23", "title": "Враца: Двама души са нанесли побой над мъж от Плевен след спор за паркиране в двора на МБАЛ-Бяла Слатина"}
{"url": "http://www.focus-news.net/news/2018/01/23/2480466/plovdiv-obshtinata-shte-dari-na-mvr-sistema-za-videonablyudenie-koyato-e-montirana-na-vhoda-i-izhoda-na-grada.html", "text": "Община Пловдив дарява на МВР система за видеонаблюдение и контрол, която вече е изградена и внедрена по входовете и изходите на града. Решението за това бе гласувано с пълно мнозинство от общинските съветници днес, предаде репортер на Радио „Фокус” - Пловдив. Стойността на системата е близо 320 000 лева. Тя служи за автоматично разпознаване номерата на автомобилите, преминаващи през територията на Пловдив. Видеонаблюдението е поставено на единайсет входно-изходни точки. Това са кръстовището на Пазарджишко шосе, кръстовището на „Голямоконарско шосе“, на Карловско шосе, на „Брезовско шосе“, на „Рогошко“ шосе, на „Кукленско шосе“, при изхода за село Марково, на кръстовището на „Коматевско шосе“, на „Пещерско шосе“, както и при надлезите на „Цариградско шосе“ и „Асеновградско шосе“.\r\nИнформацията от видеонабюлдението може да се използва само за превенция и разкриване на престъпления, а целта е повишаване сигурността на пловдивчани.\r\nЦветана ТОНЧЕВА", "date": "2018.01.23", "title": "Пловдив: Общината ще дари на МВР система за видеонаблюдение, която е монтирана на входа и изхода на града"}
{"url": "http://www.focus-news.net/news/2018/01/23/2480467/shumen-nad-1-300-akta-za-administrativni-narusheniya-sa-sastavili-obshtinskite-inspektori-za-2017-godina.html", "text": "Над 1 300 акта за административни нарушения са съставили общинските инспектори в Шумен за 2017 година. Това съобщи на брифинг Борислав Станев, гл. инспектор „Контрол по чистотата“ в Община Шумен, предаде репортер на Радио „Фокус“ - Шумен. Издадените наказателни постановления са 1 104. За сравнение през 2016 година техният брой е бил  875, а през 2015 година - 637 броя.  Класифицирани по нормативни документи най-много наказателни постановления има издадени по Наредба №1 за поддържане и опазване на обществения ред на територията на населените места на община Шумен - 866, по Закона за движение по пътищата – 171 бр., по Наредбата за реда и условията за изграждане на временни открити обекти и поставяне на преместваеми съоръжения – 95 бр., по Наредбата за рекламната дейност на територията на община Шумен – 82 бр., по Наредбата за отглеждане на кучета, за овладяване на популацията на безстопанствените кучета на територията на община Шумен – 36 бр., по Наредбата за реда и условията при отглеждане на животни в населените места на община Шумен – 35 бр., по Наредбата за управление на отпадъците – 17 бр., по Закон за управление на етажната собственост – 7 бр., по Наредбата за изграждане и опазване на зелената система на територията на община Шумен – 6 бр. Според вида на нарушенията  най- голям брой наказателни постановления има за неправилен престой и паркиране на превозни средства- по смисъла на Закона за движение по пътищата и Наредба № 1 на Общинския съвет в Шумен – 783 бр. За отсичане, кастрене, повреждане на дълготрайни насаждения, както и за бране на билки и метене на липов прашец са съставени 143 наказателни постановления, а за употреба на алкохолни напитки на открити обществени места, без да има организирани чествания – 129 бр. За озвучаване с усилватели на открити обществени места или създаване на шум през часовете за почивка и през нощта има 72 наказателни постановления, 81 за разлепване или монтиране на агитационни материали извън определените места, 68 за замърсяване, изхвърляне на отпадъци и неспазване на установените екологични изисквания, 52 за прокопаване на общински терени без разрешение, 67 за други нарушения по Наредба № 1. Постановените глоби и имуществени санкции по издадените през 2017 година наказателни постановления са 138 920 лева, докато през 2016 година са били 83 330 лева. По отношение на реалната събираемост на наложените наказания, през 2017 година са събрани  49 780 лева, срещу  27 759 лева за 2016 г.\r\nИвелина ИВАНОВА", "date": "2018.01.23", "title": "Шумен: Над 1 300 акта за административни нарушения са съставили общинските инспектори за 2017 година"}
{"url": "http://www.focus-news.net/news/2018/01/23/2480468/hyuriet-v-ankara-zapochna-sreshta-po-sigurnostta-na-nay-visoko-ravnishte.html", "text": "Под председателството на президента Реджеп Тайип Ердоган в Анкара започна среща на най-високо равнище по въпросите на сигурността, пише вестник „Хюриет”. В срещата участват министър-председателят Бинали Йълдъръм, началникът на ГЩ армейски генерал Хулуси Акар, вицепремиерите, министрите на вътрешните работи, на външните работи и на националната отбрана, началникът на Националната разузнавателна организация (МИТ) Хакан Фидан, говорителят на Президентството Ибрахим Калън, главните съветници на Ердоган – Аднан Танръверди и Мустафа Варнак. От публикуваните снимки вниманието привлича огромна червена папка на масата пред Ердоган. За сега не се съобщават повече подробности, посочва още „Хюриет”. Георги Димов", "date": "2018.01.23", "title": "\"Хюриет\": В Анкара започна среща по сигурността на най-високо равнище"}
{"url": "http://www.focus-news.net/news/2018/01/23/2480469/ivan-takov-bsp-upravlyavashtite-v-stolichna-obshtina-lishiha-sofiyantsi-ot-210-mln-lv-za-investitsii-prez-2017-a-gotvyat-sashtoto-i-za-2018-a.html", "text": "Управляващите в Столична община лишиха софиянци от 210 милиона лева за инвестиции през 2017 година, а сега подготвят същото и за 2018-а. Това заяви заместник-председателят на Комисията по финанси и бюджет в Столичния общински съвет от БСП Иван Таков, съобщиха от пресцентъра на ГС на БСП-София. Той представи и защити внесения от групата на социалистите доклад с предложения за промени в приходната и разходната част на проекта за сборен бюджет на Столична община за 2018 година.\r\n\"Инвестиционната програма в размер на 480 милиона лева, за която толкова говориха в началото на 2017 година управляващите в Столична община, всъщност, беше изпълнена едва на 56%, разкри Иван Таков. - Това означва, че софиянци са били лишени от 210 милиона лева за инвестиции, които са жизненоважни за нашия град. Тъй като всяка година има сериозно неизпълнение на инвестиционната програма, затова толкова много настоявамхе общинските съветници да участват в изготвянето на тази за 2018 година. Това не се случи. И сега нашите предвиждания са, че точно след година ще установим същото\".\r\nСпоред Иван Таков, общинските съветници отново са били подведени и излъгани от управляващите в Столична община. \"За поредна година ние, общинските съветници се явяваме функция, някакво продължение на администрацията на общината, коментира той. - Третират ни само като машини за гласуване и за легитимиране на приумиците на администрацията и на кмета на Столична община. Това е абсурдно и вредно за София\", коментира той.", "date": "2018.01.23", "title": "Иван Таков, БСП: Управляващите в Столична община лишиха софиянци от 210 млн. лв. за инвестиции през 2017-а, готвят същото и за 2018-а"}
{"url": "http://www.focus-news.net/news/2018/01/23/2480470/burgas-tri-uchilishta-ot-grada-uchastvaha-v-kolokvium-na-tema-moyat-erazam.html", "text": "С колоквиум на тема „Моят Еразъм+“ три бургаски училища представиха съвместно своите постижения в реализирането на проекти по Европейската програма. Това съобщиха от пресцентъра на Община Бургас. Профилирана гимназия за романски езици „Г. С. Раковски“, Професионална гимназия по туризъм „Проф. Д-р Асен Златаров“ и Средно училище „Св. св. Кирил и Методий“ обединиха усилията си за издигане значимостта на европейската образователна общност. Представянето на опита на всяко от училищата даде възможност за обмен на добри практики и гласност на резултатите от тяхната работа.\r\nИнициативата е посветена на българското председателство на ЕС и поставя на фокус културното наследство и младите хора. Бургаските училища представиха споделеното си разбиране за запазването на нещо толкова важно за всички нас – българската културна идентичност и ролята на българското училище да образова и възпитава, съизмервайки постиженията си с цяла Европа.\r\nВсички представени проекти носят позитивен заряд за всички участници в процеса на образованието и са катализатор за развитие на ключови компетентности като владеене на чужди езици, дигитални умения, умения за учене, социална и гражданска отговорност, културна осъзнатост и творчество.", "date": "2018.01.23", "title": "Бургас: Три училища от града участваха в колоквиум на тема „Моят Еразъм+“"}
{"url": "http://www.focus-news.net/news/2018/01/23/2480471/gen-kircho-kirov-osaden-sam-neosnovatelno-nesamneno-shte-obzhalvam-na-vtora-instantsiya.html", "text": "Осъден съм неоснователно, несъмнено ще обжалвам на втора инстанция. Това каза ген. Кирчо Киров, началник на Националната разузнавателна служба (2002-2012 г.) за Агенция \"Фокус\" по повод наложената му от Софийски военен съд присъда от 15 години лишаване от свобода по обвинение за длъжностно присвояване. \"Това беше един много бърз, скоротечен и режисиран процес. Аз бях осъден единствено и само по показанията на един свидетел. Мисля, че този процес има политически характер. Очевидно трябва да се отвлече вниманието от дебатите за корупция - да бъдат омаловажени. Очевидно е, че трябва да покажем пред международните фактори, пред нашите европейски партньори, че има осъдена знакова фигура\", коментира ген Киров.\r\n\"Считам, че съм осъден неоснователно при липса или недостатъчна наличност на доказателства. Смята, че Военната прокуратура и Военният съд действаха в предварителен уговор и имаше предварителна нагласа за моето осъждане. Аз знаех много добре, че ще бъда осъден още преди започването на това дело и крайният резултат не ме учудва\", добави той.\r\n\"Това е третото от делата, които водят моите наследници срещу мен. Срещу мен се води война от сегашните ръководители на Националната разузнавателна служба, наричана днес ДАР. Тази война се води в медиите и не само, срещу мен и цялото ми семейство\", каза ген. Киров и добави, че прокуратурата не казва какви са причините за възникването на това дело. \r\nГен. Киров заяви, че ще обжалва присъдата на съда. \"Несъмнено ще обжалвам на втора инстанция. Не получих справедливост и правосъдие на първа инстанция, въпреки това вярвам на българската правосъдна система и съм убеден, че там има хора с професионална съвест, добре подготвени професионално, които ще отсъдят по право, убеждение и съвест\", каза още той.", "date": "2018.01.23", "title": "Ген. Кирчо Киров: Осъден съм неоснователно, несъмнено ще обжалвам на втора инстанция"}
{"url": "http://www.focus-news.net/news/2018/01/23/2480472/pregled-na-mezhdunarodnite-novini-do-13-chasa-agentsiya-fokus.html", "text": "Малтийският евродепутат и бивш премиер на страната Алфред Сант заяви пред Европейския парламент, че като даде приоритет на задълбочаването на регионалните отношения, започвайки с Балканите, българското председателство на Съвета на Европейския съюз би могло допълнително да повиши осведомеността за състоянието на периферните страни, чието пълноправно включване в политиката е от ключово значение за гарантиране на икономическото и социално сближаване в Европа, съобщава вестник The Malta Independent.\r\nМалтийският политик подчерта, че правителството на България е представило силна програма за вече започналото ротационно председателство на ЕС. Съгласно думите му, през следващите шест месеца София ще бъде в добра позиция да изтъкне ключовия въпрос, свързан с проблемите на данъчното облагане между държавите-членки на ЕС. Силен акцент трябва да бъде поставен върху прозрачността на данъците и върху необходимата данъчна гъвкавост за страните в Общността, подчерта Сант, като припомни, че наскоро ЕП постави под съмнение принципа на единодушие относно решенията за данъчно облагане между държавите-членки на ЕС.\r\nПървите месеци на 2018 г. може да окажат влияние върху изборите за ЕП през следващата година. Тонът може да бъде определен от резултатите от гласуването в Италия и Унгария през следващите седмици. Огромен източник на несигурност продължават да оказват и преговорите за Брекзит, който навлязоха във втората година от стартирането си. \r\n„Също така особено приветствам акцента върху цифровата програма. Този въпрос е от решаващо значение. Трябва да гарантираме, че развитието на единния цифров пазар включва нуждите на реалните потребители“, подчерта бившият малтийски премиер. \r\nОт 1 януари България пое председателството на Съвета на ЕС. София предложи доста широка и силна програма за следващите шест месеца с четири приоритетни области за икономическо и социално сближаване; стабилност и сигурност в Европа; подкрепа на реформите, свързани с присъединяването към ЕС на държавите от Западните Балкани; завършване на цифровия единен пазар на ЕС и развитие на цифровата икономика и умения.\r\n*** Във вторник Европейският съюз извади от „черния списък“ за данъчни убежища осем държави, сред които Панама и Южна Корея – решение, което ще предизвика остра критика от страна на активистите.\r\nОбединените арабски емирства (ОАЕ), Тунис, Монголия, Гренада, Макао и Барбадос също бяха извадени от списъка.\r\n*** На 29 януари депутатите в Събранието на Македония ще гласуват повторно Закона за употребата на езиците, който предвижда въвеждането на албанския като официален език в страната.\r\nГласуването, насрочено за следващия понеделник, е първа точка в дневния ред на парламента. Законът бе върнат на депутатите, след като държавният глава Георги Иванов отказа да го подпише с мотивите, че актът „противоречи на Конституцията и застрашава единния характер на държавата“. \r\nНа 11 януари народните представители приеха закона с 69 гласа „за“. На заседанието обаче не присъстваха представителите на опозиционната ВМРО-ДПМНЕ на Християн Мицковски. В понеделник партията заяви, че иска отмяната на закона за езиците и изиска създаването на работни групи за по-широка консултация с експерти.\r\nЗасега парламентарното мнозинство на СДСМ и ДСИ не обявяват въвеждането на изменения, каквито препоръча президента на Македония. Според Конституцията, ако законът бъде гласуван отново в понеделник с мнозинство от гласовете от общия брой на депутатите, тогава Иванов ще бъде длъжен да го подпише.\r\n*** След извънредния партиен конгрес на Германската социалдемократическа партия (ГСДП) в Бон председателят й Мартин Шулц се чувства по-силен. „Мисля, че това е така“, бе отговорът, който той даде на съответващ журналистически въпрос. Тази седмица предстои започването на същинската част от преговорите със Съюза (ХДС/ХСС) за съставяне на федерално правителство, но проучване показва, че мнозинството германци са разочаровани от „зелената светлина“, която ГСДП даде за преговорите за нова голяма коалиция.\r\nНа въпрос „Как оценявате решението на конгреса на ГСДП за започване на коалиционни преговори с ХДС и ХСС?\", повече от половината респонденти признават, че го възприемат „негативно“, а за 32% то дори е „много негативно“. Като „положително“ го определят около 40 на сто от германските граждани, включени в проучването. \r\nИнтересно е да се отбележи, че противопоставянето на нова голяма коалиция е най-силно сред младите – 65,6% от респондентите във възрастовата група от 18 до 29 години признават, че резултатите от конгреса в Бон са негативни. За разлика от тях, 53,5% от групата над 65-годишна възраст подкрепят правителство между Съюза (ХДС/ХСС) и ГСДП.\r\nПроучването е проведено онлайн в сътрудничество с института Civey в периода от 21 до 22 януари 2018 г. В него са се включили около пет хиляди респонденти, уточняват от редакцията.\r\n*** Делегация на САЩ пристигна в Турция за участие в преговори за преодоляване на кризата в двустранните отношения между Вашингтон и Анкара, която се задълбочи след стартирането на операцията „Маслинова клонка“ в Северозападна Сирия.\r\nДелегацията на САЩ, водена от заместник-помощник държавния секретар на САЩ по европейските и евроазиатските въпроси Джонатан Коен и представители на Министерството на отбраната, са в Анкара за разговори като част от съвместна работна група, която заседава периодично. \r\nСрещата ще се състои в сградата на Министерството на външните работи в Анкара, където американците ще бъдат посрещнати от заместник-външния министър на Турция Ахмет Мухтар Гюн.\r\nДневният ред на преговорите включва редица въпроси, които доведоха до напрежение в двустранните отношения през последните месеци, включително визовата криза и продължаващите разследвания на служителите в консулството на САЩ в Турция. Обсъдена ще бъде също и борбата срещу тероризма заедно с текущата операция на турската армия в Сирия – „Маслинова клонка“.\r\nАнкара реагира гневно на неотдавнашното обяснение, че водените от САЩ коалиционни сили ще създадат местна „гранична сила\", съставена от членове на „Народни отряди за защита“ (YPG), която ще оперира по границата с Турция. В Анкара се очаква делегацията на САЩ да направи подробно представяне на военните си планове за Сирия.\r\n*** Министърът на отбраната на САЩ Джеймс Матис призова Турция да покаже „сдържаност“ в офанзивата си срещу кюрдските милиции в Сирия.\r\n„Насилието в Африн нарушава стабилността в относително спокойната територия в Сирия и отвлича вниманието от международните усилия да се се победи „Ислямска държава\", заяви Матис от Джакарта, където пристигна като част от обиколката си в Азия. \r\n„Настояваме Турция да упражни сдържаност във военните действия и реториката\", допълни военният министър на САЩ.\r\n*** В следобедните часове на понеделник германската полиция се е отзовала на сигнал за масов бой между турци и кюрди на летището край свободния ханзейски град Хамбург.\r\nСъгласно разпространената информация, инцидентът се е случил на летището в Лангенхаген. Според първоначалните констатации в Терминал В е имало около 180 души, от които приблизително 20 са участвали в масов бой. Двама души са пострадали, преди големият полицейски контингент, изпратен на място, да успее да се намеси и да възстанови реда. \r\nОт редакцията поясняват, че до кавгата се е стигнало след спонтанна демонстрация срещу военните действия на Турция в Сирия. Към момента се предполага, че пасажерите на самолет „Търкиш Еърлайнс“ са нападнали демонстрантите. Правоохранителните органи са използвали лютив спрей, за да разтърват двете групи. \r\nЗаради инцидента полетът на турския национален превозвач е забавен с повече от 30 минути.\r\n***", "date": "2018.01.23", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/23/2480473/tri-protesta-se-provezhdat-okolo-sgradata-na-narodnoto-sabranie-v-stolitsata.html", "text": "Три протеста се провеждат около сградата на Народното събрание, предаде репортер на Агенция \"Фокус\".\r\nПред централния вход на парламента са се събрали десетки протестиращи, които са срещу приемането на Истанбулската конвенция. В градинката между Народното събрание и Софийския университет граждани протестират в подкрепа на Конвенцията. \r\nПред северния вход на парламента десетки хора протестират срещу правителството и скандират: \"Оставка\". Те държат трансперант \"Глас срещу ГЕРБ е равен на глас за България\". \r\nДеница КИТАНОВА", "date": "2018.01.23", "title": "Три протеста се провеждат около сградата на Народното събрание в столицата"}
{"url": "http://www.focus-news.net/news/2018/01/23/2480474/blagoevgrad-obshtinskiyat-savet-shte-glasuva-byudzheta-na-obshtinata-za-2018-g-na-redovnoto-si-zasedanie-na-26-yanuari.html", "text": "Общинският съвет ще гласува бюджета на Общината за 2018 г. на редовното си заседание на 26 януари. Това съобщи за Радио „Фокус“ – Пирин Магдалена Тренчева, секретар на Общински съвет – Благоевград. Заседанието на местния парламент ще започне в 9.00 часа в зала „22 септември“. Основните точки, залегнали в дневния ред на първата за годината редовна сесия включват още приемане на Годишна програма за управление и разпореждане с имотите- общинска собственост за 2018 година и приемане на бюджета, Плана за финансиране на капиталовите разходи за 2018 година и актуализирана бюджетна прогноза за местните дейности за периода 2018 - 2020 година на Община Благоевград. Местните парламентаристи ще разгледат и гласуват бюджета на Община Благоевград за 2018 година, в който са предвидени приходна част в размер на 66 529 412 лв., в това число приходи за делегирани от държавата дейности в размер на 34 311 970  лв., и приходи за местни дейности в размер на 32 217 442 лв. Целият проект за бюджет за 2018 г. е качен на сайта на Община Благоевград, в раздел Икономика. На предстоящата сесия председателят на Общински съвет, Радослав Тасков ще направи отчет за дейността на Общински съвет - Благоевград за периода 1 юли 2017 година до 31 декември 2017 година. В дневния ред са включени и още няколко точки, свързани с предложение относно предоставяне на земи от Общинския поземлен фонд  на безимотни и малоимотни  лица и определяне размера на наемната цена за отдаване под наем на земеделските земи за всички 26 броя землища на територията на община Благоевград за 2018 година, както и предложение относно кандидатстване по процедура „Проектиране и изграждане на анаеробни инсталации за разделно събрани биоразградими отпадъци“ по приоритетна ос 2 на Оперативна програма „Околна среда 2014-2020 г.“\r\nЛивия НИНОВА", "date": "2018.01.23", "title": "Благоевград: Общинският съвет ще гласува бюджета на Общината за 2018 г. на редовното си заседание на 26 януари"}
{"url": "http://www.focus-news.net/news/2018/01/23/2480475/kati-piri-za-sreshtata-na-varha-turtsiya-es-neka-tselta-da-ne-e-samo-da-se-snimame.html", "text": "Докладчикът на Европейския парламент (ЕП) за Турция Кати Пири заяви по повод планираната среща на върха ЕС-Турция, че тя не трябва да бъде чисто показна, пише вестник „Джумхуриет”. \r\n„Няма да има никаква полза, ако целта е единствено да се направят снимки. В момента в затвори в Турция има над 100 журналисти, 10 народни представители, много европейски граждани. Има един Конституционен съд, който не спазва законите. По всички тези проблеми досега не сме видели никакво подобрение.”, обяснява още Кати Пири, цитирана от „Джумхуриет”. Георги Димов", "date": "2018.01.23", "title": "Кати Пири за срещата на върха Турция-ЕС: Нека целта да не е само да се снимаме"}
{"url": "http://www.focus-news.net/news/2018/01/23/2480476/politologat-dots-rumyana-kolarova-bsp-evtino-upotrebi-vazhnata-tema-za-koruptsiyata-i-silniya-instrument-vot-na-nedoverie.html", "text": "БСП евтино употреби важната тема за корупцията и силния инструмент - вот на недоверие. Това каза за Радио „Фокус“ политологът доц. Румяна Коларова по повод предстоящите дебати по внесения от ПГ на \"БСП за България\" вот на недоверие срещу кабинета \"Борисов 3\". По думите й темата \"Корупция\" е първоначално обречена, тъй като към нея се подхожда не с цел търсене на консенсус, а за политическо противопоставяне. Тя добави, че моментът за внасяне на вота на недоверие на фона на Българското председателство на Съвета на ЕС също не е случаен, но това, обаче, няма да повлияе на имиджа на страната ни. \r\n„Корупцията е една от онези теми, по които трябва да се води политически дебат, а той трябва да се характеризира с две неща. Постигане на консенсус, не двупартиен, а между всички парламентарно представени партии, за това как трябва България да направи онези решителни стъпки за борба с корупцията, които да доведат до истински институционални промени. Второ, темата за корупцията трябва да бъде разглеждана не на фона на други теми и събития, които могат да я захлупят, или, които са били повод за иницииране вота на недоверие“, обясни тя. \r\nДоц. Румяна Коларова коментира още, че вотът на недоверие щеше да има много по-голям успех, ако беше проведен в края на миналата година. Политологът прогнозира, че дебатът по темата \"Корупция\" ще бъде изместен от много други важни теми, ангажиращи общественото внимание.", "date": "2018.01.23", "title": "Политологът доц. Румяна Коларова: БСП евтино употреби важната тема за корупцията и силния инструмент - вот на недоверие"}
{"url": "http://www.focus-news.net/news/2018/01/23/2480477/gen-kircho-kirov-savestta-mi-e-chista-nikoga-v-nishto-ne-sam-se-provinil.html", "text": "Съвестта ми е чиста, никога в нищо не съм се провинил. Това каза ген. Кирчо Киров, началник на Националната разузнавателна служба (2002-2012 г.) за Агенция \"Фокус\" по повод наложената му от Софийски военен съд присъда от 15 години лишаване от свобода по обвинение за длъжностно присвояване. \"Аз зная много добре какво съм вършил през всички девет години на моето пребиваване на поста директор на Националната разузнавателна служба. Никога в нищо не съм се провинил. Не съм присвоил нито долар, нито евро, нито цент така, както ме обвиняват. Съвестта ми е чиста и наистина разчитам на справедливост на следващите инстанции в съдебната система\", каза още ген. Киров.", "date": "2018.01.23", "title": "Ген. Кирчо Киров: Съвестта ми е чиста, никога в нищо не съм се провинил"}
{"url": "http://www.focus-news.net/news/2018/01/23/2480478/dobrich-obshtinata-obyavi-rezultatite-ot-elektronnoto-klasirane-za-priem-v-detskite-gradini-i-yasli.html", "text": "Общината обяви резултатите от електронното класиране за прием в детските градини и ясли, както бе оповестено по-рано този месец. От вчера електронната система за регистрация и редакция на заявления е затворена, предаде кореспондент на Радио „Фокус” – Варна. Записването на класираните деца ще се осъществява от 24 до 31 януари включително. Всяко следващи класиране се извършва ежемесечно при наличие на свободни места, като графикът на дейностите се публикува на сайта на Общината в раздел „Новини“. На 15 януари бяха обявени свободните места в детските заведения и системата за електронно класиране бе отворена. 62 деца са чакали класиране за детски градини, но реално в него са участвали 18, като за близнаци се подава едно заявление, 69 са чакали класиране за детски ясли, като 32 деца са участвали в класирането. Електронната система позволява да бъдат посочени до три желани детски заведения. На сайта на Общината е представено и сезонното меню всяка седмица в детските заведения. Всички родители, които желаеха децата им да постъпят в детска ясла през месеците януари, февруари, март и април 2018 година, при попълване на заявлението за участие в класирането, което се проведе този месец в графа „месец за участие в класирането“ трябваше да посочат месец януари 2018 г. \r\nЖулиета НИКОЛОВА", "date": "2018.01.23", "title": "Добрич: Общината обяви резултатите от електронното класиране за прием в детските градини и ясли"}
{"url": "http://www.focus-news.net/news/2018/01/23/2480479/zemetresenieto-v-alyaska-izdadeno-e-preduprezhdenie-za-opasnost-ot-tsunami.html", "text": "Силното земетресение, което удари залива Аляска във вторник, предизвика опасност от образуването на цунами, предава AFP.\r\nПредупреждението е издадено за южната и югоизточната част от крайбрежието на Аляска, и за западната част от крайбрежието на Канада. \r\nЗеметресението с магнитуд от 8,0 по скалата на Рихтер бе регистирано в залива Аляска в 1.31 часа местно време (11.31 часа българско време), показа  справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 1895 километра северозападно от Ванкувър, Канада, и на 287 километра югоизточно от остров Кодиак, САЩ, с дълбочина от 10 километра под земната кора.Тереза Герова", "date": "2018.01.23", "title": "Земетресението в Аляска – издадено е предупреждение за опасност от цунами"}
{"url": "http://www.focus-news.net/news/2018/01/23/2480480/dragomir-stoynev-bsp-bez-ministar-predsedatelya-nyama-kak-da-zapochnem-debati-po-vota-na-nedoverie.html", "text": "Без министър-председателя няма как да започнем дебати по вота на недоверие. Това каза  в процедура заместник-председателят на ПГ на „БСП за България“ преди дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Да поканим министър-председателя. В крайна сметка това е неговото правителство и този вот на недоверие е към неговия кабинет. Без министър-председателя няма как да започнем дебати“ ,каза Стойнев. Председателят на НС Цвета Караянчева заяви, че премиерът Бойко Борисов ще бъде уведомен. \r\nДеница КИТАНОВА", "date": "2018.01.23", "title": "Драгомир Стойнев, БСП: Без министър-председателя няма как да започнем дебати по вота на недоверие"}
{"url": "http://www.focus-news.net/news/2018/01/23/2480481/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще разберем какво е финансовото състояние на Община Карлово. Колко са парите в бюджета за 2018 и за какво ще бъдат разпределени те, както и дали ще има увеличение на местни данъци и такси ще ни каже кметът на Общината д-р Емил Кабаиванов. С него ще говорим и за това как в общината се справят с щетите, нанесени им от ураганния вятър през миналата седмица. Ще разберем още започнаха ли спешните ремонти на най-пострадалите обекти и изчислен ли е вече размерът на щетите. В предаването ще разговаряме и с директора на МБАЛ „Д-р Киро Попов” д-р Христо Пелев, където също бе отнесен покривът заради силни пориви на вятъра миналата седмица. Ще чуем още и директора на Средно училище „Христо Проданов” в Карлово Мариана Маринова, както и кмета на село Васил Левски, които също пострадаха от вятъра.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2018.01.23", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/01/23/2480482/penka-kirilova-regionalna-sluzhba-po-zaetostta-burgas-podadena-e-deklaratsiya-za-naemane-na-chuzhdi-grazhdani-v-sferata-na-selskoto-stopanstvo.html", "text": "Подадена е декларация за наемане на чужди граждани в сферата на селското стопанство. Това каза пред журналисти Пенка Кирилова, директор на Дирекция „Регионална служба по заетостта” – Бургас, предаде кореспондент на Радио „Фокус“ - Бургас. Кирилова припомни, че в Закона за трудова миграция и трудова мобилност има промени от 8 декември 2017 година, свързани с облекчаване на регистрационния режим за наемане на сезонни работници до 90 дни и до 9 месеца. На 18 януари 2018 година е проведена първата среща, на която са присъствали представители на браншовите организации в хотелиерството и ресторантьорството. На срещата са обсъдени промените в Закона, както и създаването на организация за облекчаване на работата на работодателите и на служителите в Бюрата по труда. През миналата година в Регионалната служба по заетостта са приети 80 декларации за около 500 чужди граждани. „Очакваме тази година да продължим да работим по този начин. По Закона са определени отраслите, в които могат да бъдат наети чужди граждани. Това са хотелиерство и ресторантьорство, селско, горско и рибно стопанство“, каза още Кирилова.\r\nПрез 2017 година средногодишният брой на регистрираните безработни в Бюрата по труда в Бургаска област са 10 031 души. В сравнение с предходната година има намаление с 2004 души или 16.7%. Равнището на безработицата средно за годината е 5.3%, като областта е на четвърто място в страната след София-град, област Габрово и Варна и пред област Стара Загора. Спрямо предходната година се отчита намаление от 1.1 процентни пункта.\r\nМария РУСЕВА", "date": "2018.01.23", "title": "Пенка Кирилова, Регионална служба по заетостта - Бургас: Подадена е декларация за наемане на чужди граждани в сферата на селското стопанство"}
{"url": "http://www.focus-news.net/news/2018/01/23/2480483/haskovo-na-gkpp-kapitan-andreevo-na-balgaro-turskata-granitsa-ima-intenziven-trafik-na-izhod-za-tovarni-avtomobili.html", "text": "На ГКПП-Капитан Андреево на българо-турската граница има интензивен трафик на изход за товарни автомобили. Това съобщиха от Агенция \"Фокус\" от Главна дирекция \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.01.23", "title": "Хасково: На ГКПП-Капитан Андреево на българо-турската граница има интензивен трафик на изход за товарни автомобили"}
{"url": "http://www.focus-news.net/news/2018/01/23/2480484/sport-shalke-04-ostava-bez-poluzashtitnik-za-sledvashtiya-mesets-i-polovina.html", "text": "През следващите шест седмици германският футболен клуб от Първа Бундеслига Шалке 04 остава без един от полузащитниците си. Деветнадесетгодишният американец Уестън Маккени има частично разкъсани кръстни връзки в дясното коляно и ще трябва да остане извън терена до началото на март. Съответната информация бе потвърдена от тима.", "date": "2018.01.23", "title": "Спорт: Шалке 04 остава без полузащитник за следващия месец и половина"}
{"url": "http://www.focus-news.net/news/2018/01/23/2480485/burgas-tyalo-na-zhena-e-namereno-na-severniya-plazh-v-park-rosenets.html", "text": "Тяло на жена е намерено на северния плаж в парк „Росенец“, съобщиха от ОДМВР - Бургас. В 11.47 часа е получено съобщение за това, че на северния плаж в парк „Росенец“, под заведение „Виста Маре“ е намерен труп на жена между 30 и 40 години, изхвърлен от морето. В момента се извършват огледи от полицейските служители от 4-то РПУ - Бургас, като тялото ще се откара за аутопсия в УМБАЛ - Бургас с цел установяване на причините на смъртта. Към момента не е установена самоличността на жената.", "date": "2018.01.23", "title": "Бургас: Тяло на жена е намерено на северния плаж в парк „Росенец“"}
{"url": "http://www.focus-news.net/news/2018/01/23/2480486/krum-zarkov-bsp-diagnozata-e-koruptsiya-kogato-edno-pravitelstvo-ne-mozhe-da-se-spravi-s-osnovniya-problem-za-stranata-ni-to-gubi-pravoto-si-da-upravlyava.html", "text": "Диагнозата е корупция – когато едно правителство не може да се справи с основния проблем за страната ни, то губи правото си да управлява. Това каза заместник-председателят на  ПГ на „БСП за България“ Крум Зарков по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Внесеният от ПГ на „БСП за България“ вот на недоверие към правителството не е демонстрация на самоволна опозиционност, нито някакъв вид враждебен акт или евтина реклама. Този вот уви, е сурова необходимост“, каза Зарков. Той е продуктиван най-вече от собствените действия и крещящото бездействие на правителството на ГЕРБ и „Обединени патриоти“.  Вотът черпи своите мотиви от непоклатимата логика, според която когато едно правителство, което и да е то, не може да се справи с основния проблем за страната ни, то фактически губи правото си да управлява“, заяви Зарков. Той даде примери със скандала в НДК, оградата по границата, санирането. \"Всичко това се свързва в Хасково. \"Хасковогейт\", уважаеми дами и господа е цялостен модел за усвояване на обществен ресурс, където участниците са близки, а после общи с управляващата партия\", каза Зарков. Заместник-председателят на ПГ на \"БСП за България\" заяви, че хората знаят това, но мълчат. С гласуването в четвъртък всеки народен представител ще покаже своето отношение към истината. Ще има ли 121 от тук присъстващите, които ще имат смелостта да я припознае? Ако вотът успее, всяко следващо правителство, което и да е то, ще знае с какъв аршин ще бъде премерено и отсъдено\", заяви Зарков. \r\n Деница КИТАНОВА", "date": "2018.01.23", "title": "Крум Зарков, БСП: Диагнозата е корупция – когато едно правителство не може да се справи с основния проблем за страната ни, то губи правото си да управлява"}
{"url": "http://www.focus-news.net/news/2018/01/23/2480487/burgas-grupa-goresht-pyasak-shte-iznese-kontsert-v-ekspozitsionen-tsentar-flora.html", "text": "И тази година група „Горещ пясък“ продължава с изнасянето на концерти в Експозиционен център „Флора Бургас“. Януарският концерт е тази вечер, от 18.00 часа, с вход свободен. Това съобщиха от пресцентъра на Община Бургас. Проектът „Акустично“ се организира по инициатива на групата „Горещ пясък“ и Община Бургас.", "date": "2018.01.23", "title": "Бургас: Група „Горещ пясък“ ще изнесе концерт в Експозиционен център „Флора“"}
{"url": "http://www.focus-news.net/news/2018/01/23/2480488/anton-kutev-bsp-nyama-kak-da-opravdaem-po-kasnoto-idvane-ili-izobshto-neyavyavaneto-na-ministar-predsedatelya-kogato-ima-vot-na-nedoverie.html", "text": "Няма как да оправдаем по-късното идване или изобщо неидването на министър-председателя, когато има вот на недоверие. Това каза зам.-председателят на ПГ на „БСП за България“ Антон Кутев в процедура по начина на водене по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Когато става дума за вот на недоверие към правителството, няма как да оправдаем по-късното идване или изобщо неидването на министър-председателя на това събитие. Той не знае ли, че има вот на недоверие? След като знае, а още не е тук, мисля, че имаме само два подхода. Тъй като сме държава с парламентарно управление, а вие сте председател на парламент в момента, вие сте човекът, който трябва да осигури присъствието на министър-председателя тук“, обърна се Кутев към Цвета Караянчева.\r\nСпоред него председателят на Народното събрание трябва да осигури идването на премиера Бойко Борисов и даде почивка, за да може премиерът да дойде. \r\nДеница КИТАНОВА", "date": "2018.01.23", "title": "Антон Кутев, БСП: Няма как да оправдаем по-късното идване или изобщо неявяването на министър-председателя, когато има вот на недоверие"}
{"url": "http://www.focus-news.net/news/2018/01/23/2480489/emsc-seriya-trusove-s-razlichna-sila-sa-registrirani-v-alyaska-sled-zemetresenieto-ot-osma-stepen-po-rihter.html", "text": "Серия от пет труса с магнитуд между 4,5 и 5,0 по скалата на Рихтер са регистрирани в залива Аляска в часовете след мощния трус от осма степен по Рихтер, показва  справка на официалната интернет страница на Европейския средиземноморски сеизмологичен център (EMSC).\r\nСилното земетресение, което удари залива Аляска във вторник, предизвика опасност от образуването на цунами. Предупреждението е издадено за южната и югоизточната част от крайбрежието на Аляска, и за западната част от крайбрежието на Канада. \r\nЗеметресението с магнитуд от 8,0 по скалата на Рихтер бе регистирано в залива Аляска в 1.31 часа местно време (11.31 часа българско време).Епицентърът на труса е бил на 1895 километра северозападно от Ванкувър, Канада, и на 287 километра югоизточно от остров Кодиак, САЩ, с дълбочина от 10 километра под земната кора.Тереза Герова", "date": "2018.01.23", "title": "EMSC: Серия трусове с различна сила са регистрирани в Аляска след земетресението от осма степен по Рихтер"}
{"url": "http://www.focus-news.net/news/2018/01/23/2480490/sofiya-vremenno-dvizhenieto-v-posoka-burgas-pri-km-13-na-avtomagistrala-trakiya-se-osashtestvyava-samo-v-avariynata-lenta-poradi-katastrofa.html", "text": "Временно движението в посока Бургас при км 13 на автомагистрала \"Тракия\" се осъществява само в аварийната лента поради пътнотранспортно произшествие. Това съобщиха от Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.23", "title": "София: Временно движението в посока Бургас при км 13 на автомагистрала \"Тракия\" се осъществява само в аварийната лента поради катастрофа"}
{"url": "http://www.focus-news.net/news/2018/01/23/2480491/dots-zlatina-ur-institut-po-rastitelni-genetichni-resursi-sadovo-ima-golyamo-tarsene-na-balgarski-sortove-pshenitsa-ot-chuzhdi-fermeri.html", "text": "Има голямо търсене на български сортове пшеница от чужди фермери. Това каза за Радио „Фокус\" – Пловдив доцент Златина Ур от Институт по растителни генетични ресурси „Константин Малков“ в град Садово. „Има много голям интерес от Турция и Португалия, защото на тях им трябва качествена пшеница“, каза доц. Златина Ур. По думите ѝ чуждите кооперации търсят български сортове с по-голямо съдържания на глутен, за да не слагат допълнителни подобрители. „Идваха колеги от Португалия и казаха, че за подобрители на техните брашна са слагали български сортове пшеница“, коментира доц. Златина Ур. Тя каза още, че българските фермери търсят и купуват чужди сортове, тъй като получават правото да ги плащат разсрочено. „Като селекционер мога да кажа, че сортовете, които се внасят у нас, като качество не са толкова добри и не са толкова приспособени. По думите ѝ един сорт, който е направен и създаден в наши условия, дава по-добри резултати. Според доц. Златина Ур зимните условия и силни ветрове не се отразяват зле на различните сортове пшеница и растения у нас.\r\nВесела КРЪСТЕВА", "date": "2018.01.23", "title": "Доц. Златина Ур, Институт по растителни генетични ресурси - Садово: Има голямо търсене на български сортове пшеница от чужди фермери"}
{"url": "http://www.focus-news.net/news/2018/01/23/2480492/korneliya-ninova-bsp-oglushitelnoto-otsastvie-na-ministar-predsedatelya-e-samopriznanie-za-vina-za-koruptsiya.html", "text": "Оглушителното отсъствие на министър-председателя е самопризнание за вина за корупция. Това каза лидерът на БСП Корнелия Нинова по време на дебатите по вота на недоверие към кабинета „Борисов“ 3 за провала му в борбата с копруцията, предаде репортер на Агенция „Фокус“.  „Вотът приключи преди да е започнал“, каза Нинова.  „Обръщам се най-вече към българските граждани. Уважаеми български граждани, правим този вот на недоверие за вас. Всеки от вас е свободен човек да подкрепя БСП, ГЕРБ, ОП, „Воля“, ДПС. Това е свободен избор, но всеки от вас е срещал в живота си корупцията“, заяви Нинова. Тя посочи, че вотът на недоверие е за хората, за да имат смелост, сили, да ги освободи от страха и да им даде самочувствие, че никое правителство не е по-голямо от тях. „Този вот не е само за БСП  и на БСП. Той е на майките на децата в София, които не са си платили и не са в онзи списък за детските градини с предимство. То е за работниците, които не са си получили заплатите, но работодателите  ще се измъкнат от отговорност, защото са си платили, на когото трябва или са близки до властта. Той е на собствениците на малки и семейни фирми, които няма да получат обществена поръчка“, каза лидерът на БСП. \r\nДеница КИТАНОВА", "date": "2018.01.23", "title": "Корнелия Нинова, БСП: Оглушителното отсъствие на министър-председателя е самопризнание за вина за корупция"}
{"url": "http://www.focus-news.net/news/2018/01/23/2480493/bedri-aliev-zam-kmet-na-svishtov-okolo-160-tona-sol-sa-razprasnati-do-momenta-v-grada-sreshtu-zaledyavane.html", "text": "Около 160 тона сол са разпръснати до момента в града срещу заледяване. Общината разполага с допълнителни запаси от 300 тона. Това каза за Радио „Фокус“ – Велико Търново зам.-кметът на Свищов Бедри Алиев. Той заяви, че градът е добре почистен. „В момента се извършва обработка само срещу леда. Температурите са ниски и имаме заледявания по тротоарите. Главните пътни артерии са осолени и сега с камиони и на ръка се хвърля сол по второстепенните улици“, коментира Алиев. Почистени и са седемте стръмни участъка в Свищов. Служителите работят от 7.00 часа тази сутрин и ще продължат през целия ден. По думите му Общината има готовност за реакция и при евентуални нови валежи, въпреки че такива са малко вероятни.\r\nЛуиза ТРАНЧЕВА", "date": "2018.01.23", "title": "Бедри Алиев, зам.-кмет на Свищов: Около 160 тона сол са разпръснати до момента в града срещу заледяване"}
{"url": "http://www.focus-news.net/news/2018/01/23/2480494/vesti-online-sarbiya-ministerstvoto-na-otbranata-shte-zapazi-nay-malko-51-protsenta-sobstvenost-vav-voennite-fabriki.html", "text": "Министерството на отбраната на Сърбия запазва най-малко 51% собственост във всички заводи и фабрики, произвеждащи въоръжение и бойна техника, като по този начин ще се знае чие е сръбското оръжие, предава белградското електронно издание Vesti Online.\r\nИзданието се позовава на резултатите от срещата на министъра на отбраната Александър Вулин с представители на шест военни синдиката, на която са дадени гаранции както за запазване на мажоритарното присъствие на държавата при приватизация, така и за недопускането на съкращения и уволнения на работници.\r\nПостигнатите решения ще бъдат заложени в проектозакона за производство и търговия с оръжие и военна техника, който предстои да бъде обсъждан от парламента през пролетта..Тереза Герова", "date": "2018.01.23", "title": "Vesti Online (Сърбия): Министерството на отбраната ще запази най-малко 51 процента собственост във военните фабрики"}
{"url": "http://www.focus-news.net/news/2018/01/23/2480495/borislav-stanev-obshtina-shumen-blizo-130-signala-ot-poluchenite-na-dezhurniya-telefon-na-obshtinata-sa-bili-nasocheni-kam-sluzhbata-za-kontrol-po-chistotata.html", "text": "Близо 130 сигнала от получените на дежурния денонощен телефон на общината са били насочени към нашата служба. Това съобщи на брифинг Борислав Станев, гл. инспектор „Контрол по чистотата“ в Община Шумен, предаде репортер на Радио „Фокус“ - Шумен. Той отчете работата по сигнали от граждани и ведомства през 2017 година, като освен от денонощния телефон има и получени в писмен вид и по имейли. Борислав Станев посочи, че по всички от тях е взето отношение и е отговорено в срок, като по-трудни за установяване на реалната ситуация са сигналите, свързани с лоши междусъседски отношения, с домашни любимци на съседи и замърсяване с битови отпадъци в междублокови пространства. Сигнали, касаещи етажната собственост, се препращат към съответните домоуправители. Той отбеляза, че през 2017 в съда са били обжалвани 39 от издадените за миналата година наказателни постановления, за 23 има издадени решения, влезли в сила за календарната 2017 година. От тях са потвърдени 13, с намален размер на наказанието са 8, а 2 наказателни постановления са отменени. Станев коментира и работата по повишаване на процента на доброволно погасяваните публични вземания от длъжници по влезли в сила наказателни постановления. „С връчването на наказателните постановления се дава и покана за доброволно плащане на публичното задължение в 14-дневен срок, ние изчакваме около месец, след което ги предаваме на НАП или частен съдебен изпълнител“, обясни Станев. Той посочи, че при частните съдебни изпълнители събираемостта е от порядъка на 90%. Станев припомни, че за нарушенията по Наредба 1 се ползва 20% отстъпка при заплащане на глобата в 7-дневен срок. По думите му около 40% от платилите са се възползвали от тази отстъпка.\r\nИвелина ИВАНОВА", "date": "2018.01.23", "title": "Борислав Станев, Община Шумен: Близо 130 сигнала от получените на дежурния телефон на Общината са били насочени към службата за Контрол по чистотата"}
{"url": "http://www.focus-news.net/news/2018/01/23/2480496/haskovo-kmetat-na-dimitrovgrad-ivo-dimov-obyavyava-dnite-ot-24-do-26-yanuari-za-neuchebni-na-teritoriyata-na-obshtinata.html", "text": "Във връзка с повишената епидемиологична обстановка в община Димитровград и с оглед нарастващия брой на децата, които не посещават учебни заведения поради заболяване от грип кметът на Димитровград Иво Димов на основание чл.44, ал.2 от ЗМСМА и чл.105, ал.3 от Закона за предучилищното и училищно образование обявява дните от 24 януари 2018 г. до 26 януари 2018 г. за неучебни на територията на общината. Така с двата почивни дни, учениците ще си останат по домовете до понеделник. Това съобщиха от пресцентъра на Община Димитровград.\r\nВчера Министерство на здравеопазването обяви на територията на община Димитровград грипна епидемия за дните от 23 до 28 януари 2018 г. При грипна епидемия Министерството разпорежда до второ нареждане в общините с обявена грипна епидемия да се преустановяват детските и женските консултации, свижданията в лечебните заведения за болнична помощ и провеждането на профилактични имунизации.  За да бъде обявена грипна ваканция от Регионалната здравна инспекция, е необходимо процента на заболелите деца в училищата и детските градини да надвишава 30%. Към днешна дата в община Димитровград децата, които не посещават в момента училищните занятия поради заболявания, са между 14-24% в отделните училища.", "date": "2018.01.23", "title": "Хасково: Кметът на Димитровград Иво Димов обявява дните от 24 до 26 януари за неучебни на територията на общината"}
{"url": "http://www.focus-news.net/news/2018/01/23/2480497/mladi-hora-protestirat-pred-narodnoto-sabranie-s-iskane-za-ostavkata-na-gerb.html", "text": "Млади хора протестират пред Народното събрание с искане за оставката на ГЕРБ и в подкрепа на вота на недоверие към правителството, съобщиха от пресцентъра на БСП. „Глас срещу ГЕРБ = глас за България“, „Спаси България от корупцията“, „Ходете си вие, за да не емигрираме ние“ и „ГЕРБ = корупция“- са само част от плакатите, които младежите са направили, за да покажат отношението си към политиката на кабинета „Борисов 3“. За да изразят отрицанието си към аферата Суджукгейт, като метафора на корупцията в страната, младите хора бяха закачили истински суджук на въдица. Те раздават на народните представители от мнозинството листовки, направени под формата на банкноти от 200 и 500 евро, за да покажат, че корупцията се шири и по най-високите нива на държавната власт.", "date": "2018.01.23", "title": "Млади хора протестират пред Народното събрание с искане за оставката на ГЕРБ"}
{"url": "http://www.focus-news.net/news/2018/01/23/2480498/lovech-vazstanoveno-e-dvizhenieto-v-ednata-lenta-na-pat-i-4-koritna-sevlievo-v-uchastaka-mikre-paten-vazel-ablanitsa-v-rayona-na-s-golets.html", "text": "Възстановено е движението в едната лента на път I-4 Коритна – Севлиево в участъка Микре - пътен възел Абланица в района на с. Голец. Това съобщиха от пресцентъра на Агенция \"Пътна инфраструктура\" (АПИ). Трафикът временно беше ограничен и се пренасочваше през с. Голец, поради тежко пътнотранспортно произшествие.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.23", "title": "Ловеч:  Възстановено е движението в едната лента на път I-4 Коритна – Севлиево в участъка Микре - пътен възел Абланица в района на с. Голец"}
{"url": "http://www.focus-news.net/news/2018/01/23/2480499/korneliya-ninova-bsp-balgari-ne-se-predavayte-koyto-krade-ot-vas-shte-lezhi-v-zatvora-i-vi-obeshtavam-che-rano-ili-kasno-balgariya-shte-stane-normalna-darzhava.html", "text": "Не се предавайте, може да е трудно, може да е бавно, но рано или късно, който краде от вас, независимо какъв - свой или чужд, ще лежи в затвора. Уважаеми българи от ГЕРБ, БСП, ДПС, всички преди да сме партийци ние сме българи, просто не се предавайте. Рано или късно, колкото и да е трудно, България ще стане нормална държава. Обещавам ви го. Това каза лидерът на БСП Корнелия Нинова по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Краде се, купува се послушание и мълчание. Ако не искаш да бъдеш купен - бият. Осъвършенстват се, модернизират се, защото светът се модернизира. Помните ли как Бойко Борисов управляваше митниците преди години? Простичко – с телефони“, каза Нинова и припомни за случая „Ало, Ваньо“.  \r\nЛидерът на БСП поясни, че приходите от акциз са се увеличели от увеличаването на акциза, а не от усилията на правителството. „Ние държим на думата си. И за всичко, което се отнася за бъдещето на Европа и достойното място на България в нея, работим заедно и сме получили вашето признание за това. Благодарим, но когато ни хулите, че с вота на недоверие сме антиевроепейци, а вие пазите ценностите на Европа имам въпроси към вас. В кой европейски документ пише, че някоя от ценностите може да се замразява временно? Желанието да заключите тези права за 6 месеца е антиевропейско дело“, каза Нинова. Тя попита за 6 месеца ще спрат ли кражбите. „Съмнявам се. Уважаеми българи, след малко ще чуете от трибуната едно изречение, което не би трябвало никога да се изрича в демократична държава, член на ЕС. А то ще бъде „БСП няма право да говори за корупция“. Не, има, защото зад тези 80 социалисти, стоят 1 млн. българи. Вие не можете да кажете на 1 милион българи: \"Няма да говорите\". Никога от БСП няма да чуете това изречение. Вие няма да говорите. Ние ви уважаваме в избора да гласувате за ГЕРБ, ДПС, вие сте свободни хора. Ние ще критикуваме правителството, ръководството на ГЕРБ, но никога няма да си позволим да кажем: „Нямате право да говорите от името на хората, които са ви пратили тук“, заяви лидерът на БСП. Нинова посочи, че управляващите ще се опитат да отнемат на БСП да бъде водач на борбата с корупцията. „Няма да ви го позволим. Първата причина – защото БСП е единствената партия в България, която на свой най-висш форум е направила анализ на грешките си и е приела убийствена самокритика“, подчерта Корнелия Нинова. Според нея само смел, мъдър и почтен към избирателите си политик може да се самокритикува. Тя даде пример с конгреса на ГЕРБ, където 100 от 100 гласуват „за“ решенията.  \r\n„Преди една година обявихме своята главна цел – унищожаване на паралелната държава, която краде от вас 10 млрд. лева. Тази паралелна държава се изправи веднага срещу нас“, каза Нинова. Тя подчерта, че БСП е отказала на паралелната държава да бъде част от нея, въпреки натиска. „Не се съгласихме да бъдем част от тази паралелна държава, да папкаме и да слушаме. Обявихме се против нея. Тогава тази паралелна държава извади тоягата“, заяви Нинова и обърна внимание, че БСП ще издържи и на това, защото ще ги направи по-силни.\r\n\"Ние имахме възможност да станем част от корупцията - ние не искаме да споделяме с тях трапезата. Искаме да сменим модела, 28-годишния модел на управление на България\", заяви Нинова. \r\nДеница КИТАНОВА", "date": "2018.01.23", "title": "Корнелия Нинова, БСП: Българи, не се предавайте – който краде от вас, ще лежи в затвора и ви обещавам, че рано или късно България ще стане нормална държава"}
{"url": "http://www.focus-news.net/news/2018/01/23/2480500/sofiya-vazstanoveno-e-dvizhenieto-pri-km-13-na-avtomagistrala-trakiya-v-rayona-na-novi-han-v-posoka-burgas.html", "text": "Възстановено е движението при км 13 на автомагистрала \"Тракия\" в района на Нови хан, в посока Бургас. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.23", "title": "София: Възстановено е движението при км 13 на автомагистрала \"Тракия\" в района на Нови хан, в посока Бургас"}
{"url": "http://www.focus-news.net/news/2018/01/23/2480501/pazardzhik-ogranicheno-e-dvizhenieto-v-aktivnata-lenta-pri-km-97-ot-avtomagistrala-trakiya-v-posoka-burgas-poradi-remont.html", "text": "Ограничено е движението в активната лента, при км 97 от автомагистрала \"Тракия\", в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ). Трафикът се извършва в изпреварващата лента. От АПИ призовават шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.23", "title": "Пазарджик: Ограничено е движението в активната лента, при км 97 от автомагистрала \"Тракия\", в посока Бургас, поради ремонт"}
{"url": "http://www.focus-news.net/news/2018/01/23/2480502/kaloyan-pargov-bsp-sofiya-zapazvame-svobodniya-dostap-do-baseyna-na-153-to-uchilishte.html", "text": "Свободният достъп до басейна на 153-то училище в район \"Надежда\" ще бъде запазен. Това заяви заместник-председателят на Комисията по образование, култура, наука и културно многообразие и лидер на БСП - София Калоян Паргов, съобщиха от пресцентъра на БСП - София. Той беше потърсен за помощ от притеснени родители, чиито деца използват басейна.\r\n\"В края на миналата седмица се срещнах с над 200 родители, които изразиха притеснение пред мен, че може да бъде спрян свободният достъп до басейна на 153-то училище\", коментира Калоян Паргов. \"В спортното училище предстои да бъде разкрита паралелка с плуване и родителите се опасяваха да не бъде това да стане повод да бъде възпрепятстван свободният достъп до спортното съоръжение. В този басейн от години безплатно плуват деца от \"Надежда\", \"Връбница\", \"Обеля\" и други райони на София. Поех ангажимент да проверя какво се случва. Разговарях с кмета на района, с председателя на спортния клуб Локомотив (Сф), с госпожа Ваня Кастрева от столичния инспекторат по образование. В крайна сметка, свободният достъп до басейна няма да бъде спрян, както се опасяваха родителите. Децата имат право да използват публичната общинска спортна инфраструктура и няма да се налага да плащат високи такси всеки месец\", каза още Паргов. Той заяви, че спортната паралелка с плуване, в която ще бъдат записани 15 - 20 деца, няма да уплътни часовете за ползване и ще остане възможността за свободен достъп. \"Ще бъде изготвен график за ползване и така всички ще бъдат доволни\", каза той. \"Собствеността на басейна ще остане в Спортна школа „София“ като гаранция, че в бъдеще няма да бъдат налагани непосилни такси за ползването му\", добави Паргов.", "date": "2018.01.23", "title": "Калоян Паргов, БСП - София: Запазваме свободния достъп до басейна на 153-то училище"}
{"url": "http://www.focus-news.net/news/2018/01/23/2480503/ibna-boyko-borisov-i-poslanika-na-ankara-v-balgariya-sa-obsadili-podgotovkata-i-organizatsiyata-na-predstoyashtata-sreshta-mezhdu-liderite-na-evropeyskite-institutsii-i-turtsiya.html", "text": "Диалогът между страните-членки на Европейския съюз и Турция трябва да бъде нормализиран в контекста на разбирането и разумните решения, бе съгласието, което българският премиер Бойко Борисов и посланикът на Анкара в София Хасан Улусой изразиха в рамките на разговор, проведен във вторник, 23 януари, предава Independent Balkan News Agency.\r\nВ изявление на българското правителство се подчертава, че по време на разговора Улусой е поздравил Борисов за приоритетите на председателството на Съвета на Европейския съюз и е изразил очакването, че това ще бъде успешен период не само за България, но и за цяла Европа.\r\nБорисов и Улусой са обсъдили подготовката и организацията на предстоящата среща между лидерите на европейските институции и Турция, се казва в изявлението. На срещата е обърнато внимание и на текущото сътрудничество между България и Турция в областта на културата.\r\nБорисов и Улусой са се разбрали България и Турция да продължат активно да подкрепят двустранното сътрудничество, тъй като освен съсед, Турция е важен партньор и в областта на управлението на миграцията, борбата с тероризма, в селското стопанство и енергетиката.Тереза Герова", "date": "2018.01.23", "title": "IBNA: Бойко Борисов и посланика на Анкара в България са обсъдили подготовката и организацията на предстоящата среща между лидерите на европейските институции и Турция"}
{"url": "http://www.focus-news.net/news/2018/01/23/2480504/api-vazstanoveno-e-dvizhenieto-po-avtomagistrala-hemus-v-posoka-sofiya-sled-tunel-topli-dol.html", "text": "Възстановено е движението по автомагистрала \"Хемус\" в посока София след тунел \"Топли дол\". Това съобщиха от пресцентъра на Агенция \"Пътна инфраструктура\" (АПИ). Трафикът временно се осъществяваше в една лента, поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.23", "title": "АПИ: Възстановено е движението по автомагистрала \"Хемус\" в посока София след тунел \"Топли дол\""}
{"url": "http://www.focus-news.net/news/2018/01/23/2480505/afp-siriyskite-kyurdi-prizovaha-tsivilnite-grazhdani-da-grabnat-orazhiya-za-zashtitata-na-afrin.html", "text": "Лидерите на сирийските кюрди призоваха цивилните граждани да „грабнат оръжията“, за да защитят анклава Африн от турската армия, която стартира военна операция в района преди броени дни, предава AFP. \r\n„Обявяваме обща мобилизация и каним всички деца на нашия народ да защитят Африн\", се казва в изявление от автономна администрация на кюрдския анклав. Говорителят й Резан Хедо заяви за агенцията: „Това е покана към всички кюрди в Сирия да грабнат оръжието“..Тереза Герова", "date": "2018.01.23", "title": "AFP: Сирийските кюрди призоваха цивилните граждани да „грабнат оръжия“ за защитата на Африн"}
{"url": "http://www.focus-news.net/news/2018/01/23/2480506/korneliya-ninova-bsp-osven-beli-iskar-nad-100-yazovira-sa-v-sashtoto-sastoyanie-i-sa-dadeni-na-biznesmeni-koito-nikoga-nyama-da-vlyazat-v-zatvora-zatova-che-udaviha-balgari.html", "text": "Освен този язовир, който се управлява от АТАКА, в България има над 100 язовира в това състояние. Ако вие сте се спазарили за един, то днес тук трябва да има поне 100 гласа на депутати, които по същия начин са се загрижили за язовирите в избирателните си райони, които са дадени на концесии на бизнесмени, за да гледат шарани и които никога няма да влязат в затвора, затова че удавиха български граждани. Това каза лидерът на БСП Корнелия Нинова по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Когато коалиционните партньори в правителството заговориха за корупция се събраха, разбраха и замълчаха. Г-н Симеонов, какво стана с онези ваши думи: „В туризма корупцията стига до ниво министър. Сигналите, които имам ще бъдат предоставени на прокуратурата“. Колко такива сигнали предоставихте срещу министъра на ГЕРБ. Какво стана с думите ви, че „властта се използва от ГЕРБ за пансион на политически калинки“. Г-н Сидеров, вие решихте ли последно как ще дадете гласа си? Или и него укротиха с обещанието за пари за язовира“, коментира Нинова. Тя попита лидера на „Воля“ Веселин Марешки с коя половина ще гласува против вота на недоверие. „С онази, която изрече думите: „Ще преиздам книгата „Шайка“ на Антон Тодоров за Бойко Борисов и ще я занеса в прокуратурата, за да я разследват. Или на другата половина, над която тежи сваленият имунитет и няколко обвинения за престъпления“, коментира Нинова.  „Корупцията е най-главаната причина за бедността и неравенствата. Днес правителството на Бойко Борисов ще отрече, че е корумпирано и ще загуби. Не математически и не от БСП, а от вас, уважаеми български граждани, защото няма човек, който да не знае, че корупцията е завладява всичко. Разбира се, корупцията не е от вчера, не е от днес, но това правителство на Бойко Борисов я превърна в държавна политика, а говоренето срещу корупцията – заплаха за националната сигурност“, заяви Нинова. \r\nДеница КИТАНОВА", "date": "2018.01.23", "title": "Корнелия Нинова, БСП: Освен \"Бели Искър\" над 100 язовира са в същото състояние и са дадени на бизнесмени, които никога няма да влязат в затвора, затова че удавиха българи"}
{"url": "http://www.focus-news.net/news/2018/01/23/2480507/burgas-135-litsa-ot-oblastta-sa-podali-zayavleniya-za-detegledachi.html", "text": "135 лица от област Бургас са подали заявления за детегледачи. Това каза пред журналисти Пенка Кирилова, директор на Дирекция „Регионална служба по заетостта” – Бургас, предаде кореспондент на Радио „Фокус“ - Бургас. Според Кирилова продължава приемането на документи на кандидатите за детегледачи. Те могат да подават заявления на хартиен носител лично във всички Бюра по труда в страната. Приемът на заявления от родители е приключил на 30 октомври 2017 година. Към момента всички подадени заявления са разгледани. За региона на Дирекция „Регионална служба по заетостта“ - Бургас са приети и оценени 198 от родителите, от които 128 за област Бургас. Безработните и неактивните лица, които искат да предоставят грижа за деца от 0 до 5 години, са 260 за региона, от които 135 са от област Бургас. „До края на януари очакваме да бъдат сключени първите трудови договори с детегледачи. Има интерес. Приключили сме с оценката“, каза още Кирилова.\r\nНаемането на детегледачи е по проект „Родители в заетост“ по ОП „Развитие на човешките ресурси“ 2014 - 2020 година. Целта е осигуряване на по-добро съвместяване на професионалния с личния живот на родителите с малки деца и предоставяне на заетост на безработни лица. Грижата за децата от 0 до 5 години на заети или безработни родители приоритетно ще бъде предоставяна за самотни родители, многодетни семейства, членове на семейства на социално подпомагане и други уязвими групи. Родителите имат право сами да изберат лицето, което да полага грижи за тяхното дете. Наличието на родствена връзка между родители и детегледача не е пречка за участие в проекта. Работодател е Агенцията по заетостта. детегледачите се наемат на трудов договор за период не по-дълъг от 18 месеца или до навършването на 5- годишна възраст на детето. Заплащането е в размер на минималната работна заплата за страната.\r\nМария РУСЕВА", "date": "2018.01.23", "title": "Бургас: 135 лица от областта са подали заявления за детегледачи"}
{"url": "http://www.focus-news.net/news/2018/01/23/2480508/ministar-tsetska-tsacheva-tvardenieto-che-pravitelstvoto-ne-mozhe-i-ne-iska-da-protivodeystva-na-koruptsiyata-e-dalboko-nevyarno.html", "text": "Да се твърди, че правителството на ГЕРБ и „Обединение патриоти” не може и не иска да противодейства на корупцията, е дълбоко невярно твърдение. Това каза от парламентарната трибуна министърът на правосъдието Цецка Цачева, по време на дебатите по инициирания вот на недоверие към кабинета „Борисов 3” по темата за корупцията, предаде репортер на Агенция „Фокус”. „Трябва да се върнем към мотивите на вносителите и тезите, които се съдържат в тях”, призова Цецка Цачева и се позова на последното социологическо изследване на „Евробарометър”, гражданите на много други европейски държи също посочват, че в страните име се шири корупция. Цецка Цачева се обърна към инициаторите на вота от „БСП за България” с думите: „Вие спекулативно извеждате определени данни, за да повтаряте една спекулативна теза”.\r\n„Да се твърди, че няма воля, че нищо не се прави, че няма политики, е дълбоко невярно твърдение”, посочи още тя и подчерта, че темата за борбата с корупция настина трябва да седи в дневния ред на обществото. По думите на правосъдния министър правителството полага големи усилия в борбата с това социално явление, а като аргумент за това Цачева посочи гласувания и обнародван в Държавен вестник нов „Антикорупционен закон, както и променените разпоредби в НПК. „Когато говоря, че правителството провежда антикорупционни политики, няма как да не се върна на предизборната платформа на ГЕРБ и да направя един кратък анализ с предизборната платформа на левицата. Колеги от ляво, знаете ли колко пъти вие споменавате във вашата предизборна платформа за системна борба с корупцията – нула”, отбеляза още правосъдният министър. \r\nИван ЛАЗАРОВ", "date": "2018.01.23", "title": "Министър Цецка Цачева: Твърдението, че правителството не може и не иска да противодейства на корупцията, е дълбоко невярно"}
{"url": "http://www.focus-news.net/news/2018/01/23/2480509/stara-zagora-rzi-obyavyava-gripna-epidemiya-v-oblastta-ot-24-yanuari-i-spira-uchebnite-zanyatiya-za-tri-dni.html", "text": "Въз основа на продължаващото интензивно увеличаване на заболелите от грип и остри респираторни заболявания през последните дни и запазващата се тенденция за достигане на епидемични стойности, както и доказаните положителни проби на грипни щамове от лица с вирусни инфекции, считано от 24 януари 2018 г. Регионална здравна инспекция (РЗИ) - Стара Загора обявява грипна епидемия за област Стара Загора. Това съобщиха от пресцентъра на РЗИ - Стара Загора. Най-висока заболяемост се регистрира сред възрастовите групи от 0 - 4 и 5 - 14 години. С оглед прекъсване на епидемичната верига в условията на грипна епидемия и ограничаване на заболяемостта от остри респираторни заболявания и грип сред учениците, Регионална здравна инспекция - Стара Загора предложи на Регионално управление на образованието – Стара Загора прекратяване на учебните занятия в област Стара Загора за периода 24 – 26 януари 2018 г. \r\nОт РЗИ препоръчват на лечебните заведения за болнична помощ да преустановят свижданията. На лечебните заведения за извънболнична помощ - медицинските диагностично-консултативни центрове и центровете за спешна медицинска помощ, се препоръчва да разкрият при възможност грипни кабинети; да преустановят работата на женските и детски консултации; да преустановяват провеждането на плановите профилактични имунизации и реимунизации; да спрат профилактичната дейност. С цел недопускане на усложнения на случаите на грип РЗИ напомня на всички лечебни заведения, че е важно своевременното започване на лечение с антивирусни препарати. РЗИ - Стара Загора препоръчва на населението ограничаване на социалните контакти; болните с висока температура и други признаци на грип да не провеждат самолечение; при наличие на симптоми на грип да посещават личните си лекари и да не ходят болни на работа - това е въпрос на лична отговорност към себе си и към другите, тъй като най-добрата предпазна мярка е ограничаване на контактите с болни хора, особено тези с хронични заболявания, бременни жени и деца.\r\nРЗИ - Стара Загора продължава ежедневно да извършва активен надзор над заболяемостта от грип и остри респираторни заболявания.", "date": "2018.01.23", "title": "Стара Загора: РЗИ обявява грипна епидемия в областта от 24 януари и спира учебните занятия за три дни"}
{"url": "http://www.focus-news.net/news/2018/01/23/2480510/15-minutna-pochivka-po-iskane-na-bsp-za-balgariya-prekasna-debatite-po-vota-na-nedoverie-kam-kabineta-borisov-3.html", "text": "Председателят на парламента Цвета Караянчева даде 15-минутна почивка по искане на „БСП за България”, предаде репортер на Агенция „Фокус”. Искането бе мотивирано с отсъствието на премиера Бойко Борисов по време на дебатите по вота на недоверие към кабинета. „Няма такава държава, в която се гласува вот на недоверие към правителство и премиерът да не присъства”, посочи народният представител Таско Ерменков, който отправи искането.\r\nИван ЛАЗАРОВ", "date": "2018.01.23", "title": "15-минутна почивка по искане на „БСП за България” прекъсна дебатите по вота на недоверие към кабинета „Борисов 3”"}
{"url": "http://www.focus-news.net/news/2018/01/23/2480511/reuters-ispanskite-vlasti-nablyudavat-zasileno-granitsite-za-eventualno-zavrashtane-na-karles-puchdemon-v-kataluniya.html", "text": "Испанските власти контролират стриктно границите, за да се уверят, че бившият председател на Женералитата на Каталуния Карлес Пучдемон няма да се върне незабелязано в страната, за да поеме отново властта в североизточния регион, предава Reuters, като се позовава на информация от министър на Мадрид. \r\nПо-рано Пучдемон заяви, че може да управлява от Белгия, където пристигна през октомври след едностранното обявяване на независимост на Каталуния и последвалото разпускане на регионалния парламент в Барселона. В Мадрид обаче са категорични – регионът не може да бъде управляван от изгнание. \r\nМинистърът на вътрешните работи на Испания Хуан Игнасио Сойдо заяви, че Мадрид се опасява от възможното тайно завръщане на Пучдемон в Барселона, където парламентът ще гласува кандидатурата му за лидер на Каталуния. \r\n„Правим необходимото, за да се уверим, че това не може да се случи“, увери министърът в рамките на изказване за телевизия Antena 3. Сойдо увери, че испанските власти работят денонощно, за да предотвратят всеки опит на Пучдемон да се завърне незабелязано в Каталуния. Тереза Герова", "date": "2018.01.23", "title": "Reuters: Испанските власти наблюдават засилено границите за евентуално завръщане на Карлес Пучдемон в Каталуния"}
{"url": "http://www.focus-news.net/news/2018/01/23/2480512/sliven-povishena-e-zabolyaemostta-ot-grip-i-ostri-respiratorni-zabolyavaniya-na-teritoriyata-na-oblastta.html", "text": "Повишена е заболяемостта от грип и остри респираторни заболявания  на територията на област Сливен. Това съобщиха от пресцентъра на РЗИ – Сливен. По повод увеличения брой заболели в областта ще се проведе заседание на Оперативното бюро, включващо представители на различни  институции. Заседанието ще се състои на 24 януари. На него ще бъде разгледана епидемиологичната обстановка в областта и ще се вземат решения за спазване на комплекс от санитарно-хигиенни и профилактични мероприятия.\r\nНеобходимо е заболелите с остри респираторни заболявания да избягват самолечение, а да търсят медицинска помощ с оглед точна диагностика и лечение.", "date": "2018.01.23", "title": "Сливен: Повишена е заболяемостта от грип и остри респираторни заболявания  на територията на областта"}
{"url": "http://www.focus-news.net/news/2018/01/23/2480513/sofiya-tir-se-e-zavartyal-v-rayona-na-13-km-na-am-trakiya-v-posoka-burgas.html", "text": "ТИР се е завъртял в района на 13 км на АМ \"Тракия\" в посока Бургас. Това съобщиха за Агенция \"Фокус\" от МВР. Инцидентът е станал около 13.00 часа. Временно движението в района беше затруднено, но към този момент се осъществява безпроблемно.", "date": "2018.01.23", "title": "София: ТИР се е завъртял в района на 13 км на АМ \"Тракия\" в посока Бургас"}
{"url": "http://www.focus-news.net/news/2018/01/23/2480514/yambol-zhena-e-zaginala-pri-pozhar-v-selo-icherekovo.html", "text": "64-годишна жена е открита мъртва при пожар в село Ичереково, съобщиха от ОДМВР - Ямбол. Сигналът за пожара е подаден вчера в 19.20 часа. След погасяването му е открит трупът на собственичка на имота. На местопроизшествието са извършени процесуално-следствени действия от оперативна дежурна група. При извършения оглед на място следи от насилие по тялото не са намерени.\r\nПо първоначални данни, пожарът е възникнал вследствие на късо ел. съединение.", "date": "2018.01.23", "title": "Ямбол: Жена е загинала при пожар в село Ичереково"}
{"url": "http://www.focus-news.net/news/2018/01/23/2480515/burgas-s-hepaning-za-uchenitsi-v-grada-shte-bade-otbelyazan-mezhdunarodniyat-den-na-vlazhnite-zoni.html", "text": "По повод Международния ден на влажните зони, Фондация „Виа Понтика“, в партньорство с Община Бургас, ще организира ученически хепънинг в аулата на Бургаски свободен университет. Това съобщиха от пресцентъра на Община Бургас. Събитието ще се проведе на 2 февруари, от 14:00 до 16:00 часа. Темата на тазгодишното отбелязване е „Влажни зони за устойчиво градско развитие“, а в Бургас то ще протече с конкурс за есе, талисман на еко резерват „Бургаско езеро“, както и мини тренинг с ученици от 4 до 11 клас от СОУ „Димитър Петканов“, посветен на градските влажни зони и техния принос за устойчивото градско развитие. За най-добрите има осигурени предметни награди.\r\nСветовният ден на влажните зони се отбелязва всяка година на 2 февруари, с цел да напомни за голямото значение на влажните зони за човечеството и планетата. На тази дата е подписана Рамсарската конвенция за влажните зони през 1971 г. Световният ден на влажните зони е отбелязан за първи път през 1997 г. Бургаското езеро е Рамсарско място от 2001 г.", "date": "2018.01.23", "title": "Бургас: С хепънинг за ученици в града ще бъде отбелязан Международният ден на влажните зони"}
{"url": "http://www.focus-news.net/news/2018/01/23/2480516/smolyan-preskonferentsiya-vav-vrazka-s-proekt-za-podobryavane-na-gradskata-sreda-shte-se-provede-v-obshtinata-na-24-yanuari.html", "text": "Пресконференция по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“ ще се проведе на 24 януари от 14.00 часа в зала 247 в сградата на Община Смолян. Това съобщиха от пресцентъра на Община Смолян. Проектът се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие и е част от процедура № BG16RFOP001-1.001-039 „Изпълнение на интегрирани планове за градско възстановяване и развитие 2014 –2020 г.“\r\nНеговата главна цел е създаването на привлекателна градска среда и повишаване качеството на живот, социалното включване и подобряването на екологичната среда чрез благоустрояване на физическата среда в града. Ще бъдат изпълнени дейности по изграждане и възстановяване на зони за обществен отдих -детска площадка; рехабилитация и ремонт на физическите елементи на градската среда -пешеходна алея и 4 надлеза и реконструкция и рехабилитация на улична мрежа. Интервенциите при всички обекти, включени в проекта предвиждат създаване на достъпна архитектурна среда.\r\nВ проекта са включени реконструкциите на улиците „Спортна“, „Беклийца“, „Евридика“ и „Зорница“. Предвиждат се рехабилитация и ремонт на надлез над бул. \"България\" (от МБАЛ „д-р Братан Шукеров“ до „ЛИДЛ“) в Смолян; рехабилитация и ремонт на надлез над бул. \"България\" (от Община Смолян до х-л „Смолян“) в Смолян; рехабилитация и ремонт на надлез над ул. \"Дичо Петров\" (до Родопски драматичен театър „Николай Хайтов“) в Смолян; рехабилитация и ремонт на надлез над ул. \"арх. Петър Петров\" (зад Общината) в Смолян. По проекта ще бъде изградена пешеходна връзка (стълбище) от ул. „Снежанка“ до ул. „Добруджа“ в Смолян, както и и изграждане и възстановяване на детската площадка над автогарата в града.\r\nОбщата стойност на проекта е 4 772 320.46 лв., от които 4 056 472,39 лв. европейско финансиране чрез ЕФРР и 715 848,07 лв. национално съфинансиране.", "date": "2018.01.23", "title": "Смолян: Пресконференция във връзка с проект за подобряване на градската среда ще се проведе в Общината на 24 януари"}
{"url": "http://www.focus-news.net/news/2018/01/23/2480517/kyustendil-organizira-se-kragla-masa-za-140-ata-godishnina-ot-osvobozhdenieto-na-grada.html", "text": "Институциите в Кюстендил организират кръгла маса за 140-ата годишнина от Освобождението на града от османско робство. Това съобщи пред журналисти началникът на Държавен архив – Кюстендил Петър Шейков, предаде репортер на Радио „Фокус” – Кюстендил. Събитието ще се състои на 29 януари от 14.00 часа в залата на Възрожденското училище. В него ще участват Община Кюстендил, читалище „Зора”, Държавен архив – Кюстендил, Регионален исторически музей и други институции и организации. „Ние ще участваме с фотодокументална изложба, свързана с Освобождаването на Кюстендил”, каза Петър Шейков.\r\nВенцеслав ИЛЧЕВ", "date": "2018.01.23", "title": "Кюстендил: Организира се кръгла маса за 140-ата годишнина от Освобождението на града"}
{"url": "http://www.focus-news.net/news/2018/01/23/2480518/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще продължим темата за бюджета на Общината, като ще чуете какви са неговите параметри за тази година. Ще разговаряме със заместник-кмета Георги Павлов за създадената организация за зимно почистване и поддържане на пътищата и улиците в общината. Във втората част на предаването наши събеседници ще са двама от кметовете на села в община Панагюрище. С кмета на село Баня Стоян Ножделов ще коментираме до къде стигна проектът за обновяване на Талпената къща и превръщането ѝ в Етнографски музей. От кмета на село Елшица Митко Кочев ще разберем какво планира през тази година като ремонтни дейности в селото със средства от капиталовата програма на Общината или със средства, осигурени от спечелени проекти. В рубриката „Културен календар” ще говорим за това какви прояви организира Община Панагюрище до края на месец януари. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606 692 и 034 420 020. Водещ на предаването е Ваня Николова.", "date": "2018.01.23", "title": "Акценти в предаването „Панагюрище – столица на свободата“ на Радио „Фокус“ – Пазарджик"}
{"url": "http://www.focus-news.net/news/2018/01/23/2480519/stoyan-mirchev-bsp-imam-vyara-v-predsedatelya-na-parlamenta-tsveta-karayancheva-zashtoto-e-smela-zhena-za-razlika-ot-strahlivetsa-koyto-se-e-skril-v-ministerski-savet.html", "text": "Имам вяра в Цвета Караянчева, защото е смела жена за разлика от страхливеца, който се е скрил в Министерски съвет.  Това каза народният представител от ПГ на „БСП за България“ Стоян Мирчев от парламентарната трибуна в процедура по начина на водене, предаде репортер на Агенция „Фокус“. „В парламентарната държава вие стоите най-високо, вие сте лицето, което трябва да защитава парламентаризма“, каза Мирчев на председателя на Народното събрание Цвета Караянчева и обърна внимание, че министър-председателят още не е в зала. \r\nПредседателят на парламента Цвета Караянчева заяви, че е уведомила министър-председателя, но той международни срещи. Тя подчерта, че Борисов следи дебата. \r\nДеница КИТАНОВА", "date": "2018.01.23", "title": "Стоян Мирчев, БСП: Имам вяра в председателя на парламента Цвета Караянчева, защото е смела жена за разлика от страхливеца, който се е скрил в Министерски съвет"}
{"url": "http://www.focus-news.net/news/2018/01/23/2480520/donyo-stoyanov-kmet-na-selo-vasil-levski-ochakva-se-utre-da-zapochnat-vazstanovitelnite-deynosti-v-seloto-koeto-postrada-ot-burniya-vyatar.html", "text": "Очаква се утре да бъдат подписани договорите с фирмите изпълнители и да стартират възстановителните дейности в село Васил Левски, което пострада от силния вятър в Карловско миналата седмица. Това каза за Радио „Фокус“ – Пловдив кметът Доньо Стоянов. „Здравната служба пострада най-много, също и читалището, чиито покриви бяха съборени\", уточни кметът. По думите му Здравната служба продължава да работи с хора, тъй като отгоре има плоча, върху която е бил покривът. Доньо Стоянов коментира, че досега хората в селото не са виждали толкова силен вятър. „Най-важното е, че няма жертви. Всичко друго се оправя“, каза Стоянов. По думите му ураганният вятър в Карлово от 22 януари не се е усетил в село Васил Левски.\r\nВесела КРЪСТЕВА", "date": "2018.01.23", "title": "Доньо Стоянов, кмет на село Васил Левски: Очаква се утре да започнат възстановителните дейности в селото, което пострада от бурния вятър"}
{"url": "http://www.focus-news.net/news/2018/01/23/2480521/plovdiv-rayonnata-prokuratura-nablyudava-dosadebno-proizvodstvo-za-smartta-na-dve-zheni.html", "text": "Районна прокуратура-Пловдив наблюдава досъдебно производство, в хода на което ще бъдат установени причините за смъртта на 76-годишната Ц.К. и на 44-годишната Д.Т.. Двете жени били открити починали на 19 януари 2018  г. в Пловдив, от техен близък, в апартамента, в който живеели. Това съобщиха от пресцентъра на Апелативна прокуратура-Пловдив.\r\nДо момента е извършен оглед на местопроизшествие, разпитани са свидетели и назначени две съдебно-медицински експертизи, по които вещите лица да посочат каква е конкретната причина за смъртта им. \r\nОт извършените първоначално следствени действия няма данни за насилствена смърт.", "date": "2018.01.23", "title": "Пловдив: Районната прокуратура наблюдава досъдебно производство за смъртта на две жени"}
{"url": "http://www.focus-news.net/news/2018/01/23/2480522/sport-rafael-nadal-priklyuchi-uchastieto-si-na-australian-open.html", "text": "Световният номер едно Рафаел Надал приключи участието си на Откритото първенство на Австралия по тенис. В началото на петия сет в двубоя от четвъртфиналите на турнира испанецът се отказа от игра срещу Марин Чилич при резултат 3:6, 6:3, 6:7 (5), 6:2, 2:0. Проблемите на Надал се забелязаха в началото на четвъртия сет, когато той повика на корта физиотерапевт. \r\nТака хърватският тенисист се класира за следващия етап от състезанието. За място на финал Чилич ще се играе срещу Кайл Едмънд, който по-рано днес победи третия в схемата Григор Димитров с 3:1 сета.", "date": "2018.01.23", "title": "Спорт: Рафаел Надал приключи участието си на Australian Open"}
{"url": "http://www.focus-news.net/news/2018/01/23/2480523/galap-interneshanal-51-smyatat-che-demokratsiyata-u-nas-v-momenta-e-zastrashena.html", "text": "51% смятат, че демокрацията у нас в момента е застрашена. Това показват данните от последното проучване на \"Галъп интернешънъл\". 65% са чули за публикациите в западни медии, които представяха България като бедна и корумпирана страна. 82% от чулите са съгласни с тези мнения. Мнозинство от 67% са съгласни, че по време на европредседателството партийните различия трябва да се загърбят. Но напрежението в обществото е ясно доловимо, а обвиненията в концентрация на власт и влияние водят до това, че 51% са съгласни, че демокрацията у нас в момента е застрашена. Посредническата ни роля по отношение на Турция се приема нееднозначно: 49% са съгласни да помагаме на Турция да подобри отношенията с ЕС, но сходен дял от  42% са на обратното мнение, а останалите се колебаят. След последните изявления за „чакалнята“ на еврото 46% най-общо и принципно одобряват въвеждането на еврото, но 48% не одобряват. Останалите се колебаят. Темата за качеството на демокрацията у нас и за концентрацията на власт и влияние явно все повече си пробива път в обществото ни. Докато текат обществените критики към властта по такъв тип теми, експериментално бе проверено отношението към едно предизвикателно твърдение: „Демокрацията в България в момента е застрашена“. 51% се съгласяват, а 40% са на обратното мнение. Останалите се колебаят.   \r\nНа фона на най-различните протести от последните седмици 38% от българите са готови да се солидаризират пряко с някаква форма на протест по темите от последните седмици, а 60% - не. Тези 38% са около 2 милиона българи, които споделят сериозна критика към статуквото. Макар и да са малцинство, те са ясно свидетелство, че общественото напрежение явно е остава валидно, дори и на фона на тържественото откриване на европредседателството. \r\n50% възприемат мнението, че убийствата от последните седмици са по-скоро свързани с политиката, а от 37% подкрепят становището, че по-скоро не са. Останалите се затрудняват да отговорят.   \r\nДва от акцентите на правителството и на премиера Борисов в последните дни получават по-скоро противоречив обществен отглас. Личи и симпатия, но обществената позиция е двусмислена. Например, 49% са съгласни да помагаме на Турция да „стопли“ отношенията с ЕС, но сходен дял от 42% са на обратното мнение, а останалите се колебаят. \r\nНай-общата перспективата за въвеждане на еврото у нас пък се приема още по-нееднозначно, както показаха и предишни изследвания на „Галъп интернешънъл“. В този сондаж 46% принципно одобряват въвеждането му, но 48% не одобряват. Останалите се колебаят. В предишни сондажи неохотата към еврото беше дори още по-висока. Възможно е сега да са повлияли изказвания на представители на властта. Но явно следва да се положат още повече усилия в поясняването на потенциалните ползи от въвеждането.", "date": "2018.01.23", "title": "\"Галъп интернешънъл\": 51% смятат, че демокрацията у нас в момента е застрашена"}
{"url": "http://www.focus-news.net/news/2018/01/23/2480524/premierat-boyko-borisov-se-sreshtna-s-ruskiya-poslanik-anatoliy-makarov.html", "text": "Министър-председателят Бойко Борисов и посланикът на Руската федерация Анатолий Макаров проведоха работна среща, на която обсъдиха развитието на двустранните отношения. Като области от взаимен интерес бяха посочени енергетиката и туризма. Това съобщиха от правителствената информационна служба\r\nРуският дипломат поздрави премиера за началото на ротационното председателство на Съвета на Европейския съюз и убедителната защита на приоритетите му пред Европейския парламент. Той изрази надежда, че България ще работи за подобряване на диалога между държавите-членки и Русия.", "date": "2018.01.23", "title": "Премиерът Бойко Борисов се срещна с руския посланик Анатолий Макаров"}
{"url": "http://www.focus-news.net/news/2018/01/23/2480525/sofiya-vavezhda-se-organizatsiya-na-dvizhenieto-vav-vrazka-s-meropriyatie-ot-kalendara-na-sabitiyata-svarzani-s-balgarskoto-predsedatelstvo-na-saveta-na-evropeyskiya-sayuz.html", "text": "Въвежда се организация на движението в София във връзка с мероприятие от календара на събитията, свързани с Българското председателство на Съвета на Европейския съюз. Това съобщиха от пресцентъра на Столична община.        \r\nЗабраняват се престоят и паркирането на пътни превозни средства с изключение на автомобилите, превозващи участниците в мероприятията, както следва: \r\nОт 17.30 часа на 24 януари  до приключване на мероприятието на 26 януари:\r\n-\tна ул. „Доспат“ между бул. „Витоша“ и ул. „Баба Неделя“; \r\n-\tна ул. „Баба Неделя“;\r\n-\tна ул. „Д-р Христо Стамболски“.\r\nОт 18.00 часа до приключване на мероприятието на 25 януари:\r\n- на локалното пътно  платно на бул. „Цариградско шосе“  между ул. „Ген. Йордан Венедиков“ и „Площада на авиацията“; \r\n- на  ул. „Ген Йордан Венедиков“.\r\nОт 07.00 часа до приключване на мероприятието на 25 януари и от 07.00 часа до приключване на мероприятията на 26 януари, само при необходимост и по преценка на отдел „Пътна полиция“ при СДВР, както следва:\r\n-\tпо ул. „Доспат“ между бул. „Витоша“ и ул. „Баба Неделя“;\r\n-\tпо ул. „Баба Неделя“; \r\n-\tпо ул. „Д-р Христо Стамболийски“.", "date": "2018.01.23", "title": "София: Въвежда се организация на движението във връзка с мероприятие от календара на събитията, свързани с Българското председателство на Съвета на Европейския съюз"}
{"url": "http://www.focus-news.net/news/2018/01/23/2480526/burgas-ostavat-samo-nyakolko-dni-v-koito-grazhdanite-i-gosti-na-grada-mogat-da-razgledat-izlozhbata-zavrashtane-va-stariya-burgasa.html", "text": "Остават само няколко дни, в които гражданите и гости на града могат да разгледат изложбата „Завръщане въ стария Бургасъ“ в Културен център „Морско казино“. Това съобщиха от пресцентъра на Община Бургас. Акцент в експозицията, която беше открита на празника на Бургас – Никулден, е оригиналното завещание на най-големия дарител и благодетел на града – Александър Георгиев Коджакафалията. Безценният документ се показва за първи път публично пред бургазлии.\r\nВ него се вижда, че Коджакафалията прави дарение за над 130 000 златни лева (днешната стойност на дарените имоти се оценява от няколко десетки до няколкостотин милиона лева).\r\nТой дарява на Катедралния храм в Бургас „Св. Св. Кирил и Методий“, на българската болница „Евлогий Георгиев“ в Цариград, на благотворителното дружество „Милосърдие“ за построяване на старопиталище и сиропиталище, на църквата и училището в родното си село Дюлгерий (днешно село Зидарово), на много други институции и бедни хора.\r\nНивите му, които са били на мястото на днешния ж.к. „Братя Миладинови“, са разделени на парцели и дарени на безимотните и бедни граждани, за да построят свои домове. Общо дарените площи осигуряват дом на над 600 души, а косвените ползи от даренията облагодетелстват десетки хиляди хора.\r\nВ завещанието са включени и неговите дюкяни (на бълг. ез. магазини и занаятчийски работилници), като изрично се заръчва те да не се продават, а печалбата им всяка година да се раздава на всички, които имат нужда, независимо от тяхната народност и вероизповедание.\r\nСъс своята дарителска дейност Александър Георгиев Коджакафалиятa оставя непреходна следа в развитието на града и заслужено получава името Бащата на Бургас (метафората е на историка и археолог проф. д-р Иван Карайотов).\r\nИзложбата ще остане в Културен център „Морско казино“ до 26 януари (петък) и може да бъде разгледана от понеделник до събота, между 10:00 и 18:30 часа.", "date": "2018.01.23", "title": "Бургас: Остават само няколко дни, в които гражданите и гости на града могат да разгледат изложбата „Завръщане въ стария Бургасъ“"}
{"url": "http://www.focus-news.net/news/2018/01/23/2480527/predsedatelyat-na-parlamenta-tsveta-karayancheva-otkaza-poiskanoto-prekasvane-na-debatite-po-vota-na-nedoverie-do-idvaneto-na-premiera-v-plenarna-zala.html", "text": "„БСП за България” поиска прекъсване на заседанието до явяването на министър-председателят Бойко Борисов в пленарна зала, за да присъства и да вземе участие в дебатите по инициирания вот на недоверие към правителството по темата за корупцията, предаде репортер на Агенция „Фокус”. Искането за това бе отправено от Георги Свиленски, народен представител и зам.-председател на групата на „БСП за България”.\r\nОт своя страна председателят на парламента Цвета Караянчева подчерта, че заседанието няма да бъде прекъснато, защото на него присъстват достатъчно представители на правителството. „Осигурен е състав на Министерски съвет. По тази причина считам, че дебатите трябва да продължат”, аргументира се тя.\r\nИван ЛАЗАРОВ", "date": "2018.01.23", "title": "Председателят на парламента Цвета Караянчева отказа поисканото прекъсване на дебатите по вота на недоверие до идването на премиера в пленарна зала"}
{"url": "http://www.focus-news.net/news/2018/01/23/2480528/kyustendil-378-sa-obshtinskite-zhilishta-na-teritoriyata-na-obshtinata.html", "text": "378 са общинските жилища на територията на община Кюстендил. Това каза пред Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. По думите ѝ в рамките на една година отдадените под наем общински жилища са 331, от които 294 са били от списъка за отдаване под наем, а 34 от списъка за резервни жилища. Приходите от сключените договори за отдаване под наем на общинските жилища възлизат на близо 81 600 лева. В същото време Общината разполага и с 3 жилища, които са оборотни и се предоставят по съответния ред на семейства, подлежащи на обезщетения по Закона териториално и селищно устройство.\r\nВенцеслав ИЛЧЕВ", "date": "2018.01.23", "title": "Кюстендил: 378 са общинските жилища на територията на общината"}
{"url": "http://www.focus-news.net/news/2018/01/23/2480529/d-r-emil-kabaivanov-kmet-na-karlovo-33-miliona-leva-e-byudzhetat-na-obshtinata-za-2018-godina.html", "text": "Общината ще разполага с 33 милиона лева през 2018 година, което е с 2.6 милиона лева повече от 2017 година. Това каза за Радио „Фокус” - Пловдив кметът на Карлово д-р Емил Кабаиванов. „С бюджета ние трябва да си гарантираме една финансова стабилност”, каза кметът. По думите му леко са увеличени всички разходи, свързани със социалните функции на Общината – младежки, културни и спортни дейности. Увеличават се с около 12% парите за капиталови разходи, с които ще бъдат ремонтирани улици и пътища. „Увеличаваме с 8% средствата за поддържане на зелени площи, за чистота, така че градът ни и кметствата да бъдат по-чисти, по-спретнати и по-зелени”, каза още Кабаиванов. „Гарантираме напълно общинската образователна система – детски градини, ясли и училища. Гарантираме, че няма да има затваряне или намаляване на паралелки”, добави кметът. Той посочи, че Общината иска да направи сериозен пробив в системата на управление на отпадъците и чака одобрение на голям проект, по който е кандидатствала през октомври на 2017 г., за отделяне на зелените отпадъци от общите битови отпадъци. По този начин ще бъдат осигурени още 10 години свободен обем на регионалното депо, така че те да станат 17 години и да се намали отделянето на метан и парникови газове в атмосферата, като по този начин да се задържи чистотата на атмосферния въздух в Карловския регион.\r\nД-р Емил Кабаиванов каза още, че приоритетни пера в бюджета на Общината за 2018 г. са образованието, културата, здравеопазването и екологията.\r\nЦветана ТОНЧЕВА", "date": "2018.01.23", "title": "Д-р Емил Кабаиванов, кмет на Карлово: 33 милиона лева е бюджетът на Общината за 2018 година"}
{"url": "http://www.focus-news.net/news/2018/01/23/2480530/veliko-tarnovo-niska-e-zabolevaemostta-ot-grip-i-ostri-respiratorni-zabolyavaniya-na-teritoriyata-na-oblastta.html", "text": "Сравнително ниска заболеваемост от грип и остри респираторни заболявания се отчита на територията на област Велико Търново. Това съобщиха за Радио „Фокус“ – Велико Търново от Регионалната здравна инспекция. Заболеваемостта от грип и остри респираторни заболявания в региона е 71.55 на 10 000 души население при 189.02 на 10 000 за страната. Такава е била и през предходната седмица. От РЗИ уточниха, че в област Велико Търново ежедневно се събират и обобщават данни, от определени практики на общопрактикуващи лекари, за заболелите лица от остри респираторни заболявания и грип, въз основа на които се извършва оценка на епидемичната обстановка. С цел предпазване от заболяване от грип и остри вирусни инфекции от РЗИ препоръчаха спазването на няколко правила. Трябва да се ограничат контактите, посещения на масови мероприятия, пътувания в области с по-висока заболеваемост. При кашляне и кихане трябва да се закрива устата с ръка и кърпа, която след това да бъде изхвърлена в кошче за отпадъци. Трябва да се спазва лична хигиена и често миене на ръцете с вода и сапун.  Необходимо за този сезон е да се консумира храна с повишени количества на белтъци и витамини. Болният и обслужващите го лица трябва да носят маска, която след да се сменя на всеки 3 - 4 часа. Болният трябва да бъде изолиран, при възможност в отделна стая, да се спазва постелен режим, щадяща диета, почивка и продължителен сън. Препоръчително е редовно да се проветряват и дезинфекцират помещенията.\r\nНадежда КРЪСТЕВА", "date": "2018.01.23", "title": "Велико Търново: Ниска е заболеваемостта от грип и остри респираторни заболявания на територията на областта"}
{"url": "http://www.focus-news.net/news/2018/01/23/2480531/ministar-kralev-pred-ep-mms-tseli-realni-rezultati-za-mladite-hora-i-za-sporta-v-evropa-po-vreme-na-balgarskoto-evropredsedatelstvo.html", "text": "Министърът на младежта и спорта Красен Кралев представи пред Европейския парламент (ЕП) приоритетите, които Българското председателство си поставя в сферата на младежта и спорта. Кралев подчерта, че бъдещето на Европа и младите хора е един от основните приоритети по време на Председателството ни и Министерството на младежта и спорта (ММС) си поставя за цел постигането на реални резултати за младите хора и за спорта в Европа. Това съобщиха от пресцентъра на ММС.\r\nВ своята програма за предстоящите шест месеца в сектор „Младеж“ ММС поставя  акцент върху младежкото развитие и бъдещите младежки политики. Основен приоритет е насърчаването на младите хора като двигатели на промяната в изграждането на фундамента на устойчивото бъдеще за всички европейски страни. „Затова е изключително важно да инвестираме в образованието, обучението и възможностите за заетост на младите хора“, обясни Красен Кралев. Българското председателство цели да повиши осведомеността за демографските промени в Европа, които ще окажат въздействие върху нашите социални системи като цяло, но по-специално върху младите хора.\r\nГлавното събитие в рамките на структурния диалог по време на Българското председателство ще бъде Конференцията за младежта на ЕС от 16 до 19 април 2018 г. в София, която ще бъде насочена както към предизвикателствата, пред които са изправени младите хора, така и към вслушването в техния глас при изготвянето на конкретни препоръки към следващата Европейска стратегия за младежта. Министър Кралев заяви категорична подкрепа за „Европейски корпус за солидарност“. По думите му, това е инициатива, която е полезна за развитието у младите хора на социални умения и компетентности, което може да има положително въздействие върху тяхното активно гражданство и пригодността им за работа.\r\nБългарският спортен министър представи пред ЕП приоритетите на ММС в областта на спорта като обясни, че работата на Министерството е насочена към утвърждаването на европейските ценности чрез спорт. Министър Кралев подчерта, че достъпът до спорт трябва да бъде сред основните права на всеки човек. „Практикуването на спорт насърчава солидарността, подпомага и улеснява активното гражданство, служи като инструмент в борбата с радикализацията и превенция срещу агресията“, заяви той.\r\nКрасен Кралев посочи, че спортът е мост между традициите и иновациите. Основен приоритет в програмата на ММС през следващите шест месеца е борбата срещу употребата на допинг в спорта. Той анонсира едно от първите официални събития по време на Българското председателство на Съвета на ЕС, което ще се проведе в София на 24-ти и 25-ти януари - семинар на тема „Предотвратяване на допинга в професионалния спорт и в спорта за всички чрез обучение и разследване“. „Искаме да отправим посланието, че най-силната превенция при борбата с допинга в спорта е образованието – информираност и превантивно обучение, насочено както към професионалните спортисти, така и към аматьорите. Трябва да се наблегне на създаване на специализирани  антидопингови програми за обучение, които обхващат не само спортисти, треньори, спортно-технически персонал и родители, но и спортуващи в свободното време, ученици и фитнес инструктори, граждани. Нов метод, който следва да се развие, е разследването“, каза българският спортен министър.\r\nКрасен Кралев обясни пред ЕП, че Световната антидопингова агенция (WADA) стартира първата фаза от процеса за преразглеждане на Световния антидопингов кодекс с оглед на приемането на нов кодекс през 2021 г. Българското председателство ще изготви отговора на ЕС и неговите държави-членки във връзка с преразглеждането на този кодекс. „Като член на Управителния съвет на Световната антидопингова агенция аз съм горд, че на България се пада и отговорността да ръководи през първите шест месеца на 2018 г. процеса по изготвянето и съгласуването на единна позиция на ЕС във връзка с прегледа на Световния антидопингов кодекс и ще направя необходимото становищата на ЕС да бъдат изцяло взети предвид в рамките на текущата дейност“, каза още министърът на младежта и спорта.\r\nПо време на изслушването министър Кралев отговори подробно и на редица въпроси от страна на зам.-председателя на Комисията по култура и образование от Групата на Зелените Хелга Трюпел,  Богдан Вента и Михаела Шойдрова от Европейската народна партия, Силвия Коста и Момчил Неков от  Група на Прогресивния алианс на социалистите и демократите в ЕП. Въпросите бяха свързани с двете най-важни теми в сектор “Младеж” - Корпуса за солидарност и изработването на Европейската стратегия за младежта, както и системата за валидиране на умения, борбата с агресията в спорта, казуса с ФИБА и Евролигата и мерките срещу манипулирането на резултатите от спортни срещи.", "date": "2018.01.23", "title": "Министър Кралев пред ЕП: ММС цели реални резултати за младите хора и за спорта в Европа по време на Българското европредседателство"}
{"url": "http://www.focus-news.net/news/2018/01/23/2480532/nataliya-apostolova-spetsialen-predstavitel-na-es-v-prishtina-s-balgarskoto-predsedatelstvo-na-es-kosovo-ima-prozorets-na-vazmozhnosti.html", "text": "Специалният представител на Европейския съюз в Прищина Наталия Апостолова заяви, че с включването на евроинтеграцията на Западните Балкани към приоритетите на българското председателство на Съвета на ЕС, Косово има „прозорец на възможности“, който трябва да използва, отбелязва Pristina Insight.\r\n„Косово има шанс да повлияе на стратегията за разширяването, като върши правилните неща ... по-късно може да е твърде късно\", подчерта Апостолова във вторник, като добави, че правителството в Прищина трябва да уреди въпроса за границата с Черна гора и да демонстрира прогрес в борбата срещу корупцията. \r\nНа свой ред посланикът на София в най-младата държава на Балканите Недялчо Данчов отбеляза, че конкретните области на фокус за Западните Балкани ще бъдат подобряването на свързаността и развитието на транспорта, телекомуникациите, енергетиката, образованието и културата. \r\nОбсъждайки скорошните опити на косовски депутати да отменят Закона за Специализирания съд, Апостолова заяви, че подобни инициативи може да възпрепятстват европейския път на Косово.\r\n„Инициативата за отмяна на закона... не е начинът да вървим напред. Опитът да се отмени един международен ангажимент не е начин да се изградят институции\", категорична бе българката, като същевременно увери, че ЕС остава ангажиран с гражданите на Косово. „Хората тук все още нямат доверие в институциите - затова има нужда от международна подкрепа за съдебната власт и върховенството на закона\", допълни Апостолова. \r\nТя коментира и докладите, съгласно които вицепремиерът Енвер Ходжай е изразил загрижеността си относно подхода на ЕС към Косово. Ходжай заяви по-рано, че проектостратегията на ЕС за разширяването има „селективен подход\". В отговор българката заяви, че вместо да критикува проекта, Косово трябва „да покаже истинския си ангажимент към европейския си път\".\r\nАпостолова добави, че интеграцията на целия регион в ЕС е важна за европейската стабилност и сигурност, а по отношение на Сърбия тя подчерта, че диалогът Белград-Прищина е важен елемент от „добросъседските отношения, предпоставка за влизане в ЕС\".Тереза Герова", "date": "2018.01.23", "title": "Наталия Апостолова, специален представител на ЕС в Прищина: С българското председателство на ЕС Косово има прозорец на възможности"}
{"url": "http://www.focus-news.net/news/2018/01/23/2480533/pazardzhik-regionalniyat-pandemichen-komitet-reshi-che-gripnata-epidemiya-na-teritoriyata-na-oblastta-ostava-no-gripnata-vakantsiya-na-uchenitsite-se-prekratyava.html", "text": "На свое заседание Регионалният пандемичен комитет реши, че грипната епидемия на територията на област Пазарджик остава в сила, предаде репортер на Радио „Фокус“ – Пазарджик. Грипната ваканция на учениците обаче, няма да се удължава и от утре те трябва да са на училище. Причината за удължаването на грипната епидемия е все още високото ниво на заболеваемост в региона – 270 на 10 000 души. Изместването на възрастовата група на заболелите от грип от 30 до 64 години доведе до решението на Регионалния пандемичен комитет да не удължава ученическата ваканция.\r\nВаня НИКОЛОВА", "date": "2018.01.23", "title": "Пазарджик: Регионалният пандемичен комитет реши, че грипната епидемия на територията на областта остава, но грипната ваканция на учениците се прекратява"}
{"url": "http://www.focus-news.net/news/2018/01/23/2480534/temata-balgariya-v-chuzhdestrannite-medii-predstoyashtata-sreshta-es-turtsiya-zadachite-na-balgarskoto-predsedatelstvo-i-sofiya-kato-prozorets-na-vazmozhnosti-za-prishtina-agentsiya-fokus.html", "text": "Диалогът между страните-членки на Европейския съюз и Турция трябва да бъде нормализиран в контекста на разбирането и разумните решения, бе съгласието, което българският премиер Бойко Борисов и посланикът на Анкара в София Хасан Улусой изразиха в рамките на разговор, проведен във вторник, 23 януари, предава Independent Balkan News Agency.\r\nВ изявление на българското правителство се подчертава, че по време на разговора Улусой е поздравил Борисов за приоритетите на председателството на Съвета на Европейския съюз и е изразил очакването, че това ще бъде успешен период не само за България, но и за цяла Европа.\r\nБорисов и Улусой са обсъдили подготовката и организацията на предстоящата среща между лидерите на европейските институции и Турция, се казва в изявлението. На срещата е обърнато внимание и на текущото сътрудничество между България и Турция в областта на културата.\r\nБорисов и Улусой са се разбрали България и Турция да продължат активно да подкрепят двустранното сътрудничество, тъй като освен съсед, Турция е важен партньор и в областта на управлението на миграцията, борбата с тероризма, в селското стопанство и енергетиката.\r\n*** Специалният представител на Европейския съюз в Прищина Наталия Апостолова заяви, че с включването на евроинтеграцията на Западните Балкани към приоритетите на българското председателство на Съвета на ЕС, Косово има „прозорец на възможности“, който трябва да използва, отбелязва Pristina Insight.\r\n„Косово има шанс да повлияе на стратегията за разширяването, като върши правилните неща ... по-късно може да е твърде късно\", подчерта Апостолова във вторник, като добави, че правителството в Прищина трябва да уреди въпроса за границата с Черна гора и да демонстрира прогрес в борбата срещу корупцията. \r\nНа свой ред посланикът на София в най-младата държава на Балканите Недялчо Данчов отбеляза, че конкретните области на фокус за Западните Балкани ще бъдат подобряването на свързаността и развитието на транспорта, телекомуникациите, енергетиката, образованието и културата. \r\nОбсъждайки скорошните опити на косовски депутати да отменят Закона за Специализирания съд, Апостолова заяви, че подобни инициативи може да възпрепятстват европейския път на Косово.\r\n„Инициативата за отмяна на закона... не е начинът да вървим напред. Опитът да се отмени един международен ангажимент не е начин да се изградят институции\", категорична бе българката, като същевременно увери, че ЕС остава ангажиран с гражданите на Косово. „Хората тук все още нямат доверие в институциите - затова има нужда от международна подкрепа за съдебната власт и върховенството на закона\", допълни Апостолова. \r\nТя коментира и докладите, съгласно които вицепремиерът Енвер Ходжай е изразил загрижеността си относно подхода на ЕС към Косово. Ходжай заяви по-рано, че проектостратегията на ЕС за разширяването има „селективен подход\". В отговор българката заяви, че вместо да критикува проекта, Косово трябва „да покаже истинския си ангажимент към европейския си път\".\r\nАпостолова добави, че интеграцията на целия регион в ЕС е важна за европейската стабилност и сигурност, а по отношение на Сърбия тя подчерта, че диалогът Белград-Прищина е важен елемент от „добросъседските отношения, предпоставка за влизане в ЕС\".\r\n*** Малтийският евродепутат и бивш премиер на страната Алфред Сант заяви пред Европейския парламент, че като даде приоритет на задълбочаването на регионалните отношения, започвайки с Балканите, българското председателство на Съвета на Европейския съюз би могло допълнително да повиши осведомеността за състоянието на периферните страни, чието пълноправно включване в политиката е от ключово значение за гарантиране на икономическото и социално сближаване в Европа, съобщава вестник The Malta Independent.\r\nМалтийският политик подчерта, че правителството на България е представило силна програма за вече започналото ротационно председателство на ЕС. Съгласно думите му, през следващите шест месеца София ще бъде в добра позиция да изтъкне ключовия въпрос, свързан с проблемите на данъчното облагане между държавите-членки на ЕС. Силен акцент трябва да бъде поставен върху прозрачността на данъците и върху необходимата данъчна гъвкавост за страните в Общността, подчерта Сант, като припомни, че наскоро ЕП постави под съмнение принципа на единодушие относно решенията за данъчно облагане между държавите-членки на ЕС.\r\nПървите месеци на 2018 г. може да окажат влияние върху изборите за ЕП през следващата година. Тонът може да бъде определен от резултатите от гласуването в Италия и Унгария през следващите седмици. Огромен източник на несигурност продължават да оказват и преговорите за Брекзит, който навлязоха във втората година от стартирането си. \r\n„Също така особено приветствам акцента върху цифровата програма. Този въпрос е от решаващо значение. Трябва да гарантираме, че развитието на единния цифров пазар включва нуждите на реалните потребители“, подчерта бившият малтийски премиер. \r\nОт 1 януари България пое председателството на Съвета на ЕС. София предложи доста широка и силна програма за следващите шест месеца с четири приоритетни области за икономическо и социално сближаване; стабилност и сигурност в Европа; подкрепа на реформите, свързани с присъединяването към ЕС на държавите от Западните Балкани; завършване на цифровия единен пазар на ЕС и развитие на цифровата икономика и умения.\r\n***", "date": "2018.01.23", "title": "Темата България в чуждестранните медии – предстоящата среща ЕС-Турция, задачите на българското председателство и София като „прозорец на възможности за Прищина“ (Агенция „Фокус“)"}
{"url": "http://www.focus-news.net/news/2018/01/23/2480535/blagoevgrad-obshtinite-simitli-i-kresna-kakto-i-yuzdp-shte-mogat-da-kandidatstvat-za-otpuskane-na-evropeyski-sredstva-za-vazstanovyavaneto-na-shtetite-ot-pozhara-v-kresnenskoto-defile.html", "text": "Общините Симитли и Кресна, както и ЮЗДП ще имат възможност да кандидатстват за отпускането на европейски средства за възстановяването на щетите от пожара в Кресненското дефиле. Това каза за Радио „Фокус“ – Пирин Елена Михова, експерт в Областен информационен център – Благоевград. По думите ѝ през тази година Програмата за развитие на селските райони е предвидила 6.1 млн. евро за намаляване на риска от горски пожари, наводнения и други природни бедствия, както и навременно възстановяване на вече засегнати площи на територията на общините Кресна и Симитли. „За тази цел в Индикативната годишна работна програма за 2018 година са заложени две подмерки, по които за финансиране ще могат да кандидатстват единствено двете общини и Югозападно държавно предприятие. Очаква се двете процедури да бъдат отворени през месец март, а крайният срок за подаване на проектни предложения ще бъде три месеца от датата на обявяване“, каза още Михова. Експерти се надяват, че заложените средства в Програмата до голяма степен ще помогнат за намаляване на щетите и възстановяване на горския фонд, пострадал при големите пожари в района в края на миналото лято. Освен това, с отпуснатите средства до минимум ще бъде намален рискът от нови пожари, наводнения и други природни бедствия, причиняващи щети по горите в района на Кресненското дефиле.\r\nЛивия НИНОВА", "date": "2018.01.23", "title": "Благоевград: Общините Симитли и Кресна, както и ЮЗДП ще могат да кандидатстват за отпускане на европейски средства за възстановяването на щетите от пожара в Кресненското дефиле"}
{"url": "http://www.focus-news.net/news/2018/01/23/2480536/kyustendil-regionalnata-zdravna-inspektsiya-izvarshva-analiz-i-otsenka-na-zabolyaemostta-ot-ostri-respiratorni-zabolyavaniya-i-grip.html", "text": "Регионалната здравна инспекция извършва анализ и оценка на заболяемостта от остри респираторни заболявания и грип. Това каза пред Радио „Фокус” – Кюстендил д-р Красимира Панчева, главен експерт в Дирекция „Надзор на заразните болести” към Регионална здравна инспекция – Кюстендил. По думите ѝ се действа съгласно изготвения оперативен план надзор и контрол на грипа и на острите респираторни заболявания в региона. Лечебните заведения за болнична и извънболнична медицинска помощ подават епидемиологична информация за проследяване динамиката на заболяемостта с цел оценяване на епидемичната обстановка, ранно сигнализиране за началото на грипните епидемии и анализиране на техните особености. В същото време общопрактикуващите лекари са длъжни да съобщават ежедневно за  броя на всички регистрирани случаи в отделните възрастови групи. Това се отнася и за дежурните кабинети за неотложна медицинска помощ. По разпореждане на Министерство на здравеопазването при усложнена обстановка по отношение на грип се провеждат допълнителни дейности.\r\nВенцеслав ИЛЧЕВ", "date": "2018.01.23", "title": "Кюстендил: Регионалната здравна инспекция извършва анализ и оценка на заболяемостта от остри респираторни заболявания и грип"}
{"url": "http://www.focus-news.net/news/2018/01/23/2480537/lachezar-ivanov-pp-gerb-e-na-teren-ot-2009-g-no-koruptsiyata-ne-zapochva-ottogava.html", "text": "ПП ГЕРБ е на терен от 2009 г., но корупцията не започва оттогава. Това каза народният представител от ПГ на ГЕРБ Лъчезар Иванов по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Що е корупцията? Съществуват много дефиниции за корупцията. Най-общо корупцията означава злоупотреба със служебното положение“, изброи Иванов. По думите му корупцията няма политически цвят и правителство. „ПП ГЕРБ е на терен от 2009 г., а корупцията не започва от 2009 г. Ще направя исторически преглед и анализ на създаването на корупцията в България от 1989 г. Започвам с генезиса на постокомунистическата корупция в България. Една от причините за нарастващата в прогреси корупция в началото на 90-те години идва от три нормативни акта, които позволяват това. Първият Законът за кооперациите, вторият постановление на Министерски съвет за фондациите, трето постановление за спортните организации“, каза той. Според него така започва съществуването на т. нар. от Корнелия Нинова „паралелна държава“. „През 1992 г. правителството на Андрей Луканов приема решение, с което създава преференциален режим за фондациите. Постановлението се превръща в основа за легитимно осъществяване на прикрити спекулативни сделки, които създават нелоялна конкуренция на пазара“, заяви Иванов. Той посочи, че всички цехове на БНБ до 1997 г. са били или на бивши членове на БКП номенклатурата или на щатни сътрудници. Иванов попита  как от БСП биха отговорили на постиженията на ГЕРБ за кредитния рейтинг на страната.  \r\nТой обвини лидера на БСП Корнелия Нинова, че се опитва да спаси политическата си партия.. „Всичко казано дотук показва как се изгражда корупцията в България, кои са нейните създатели - покровители на БСП“, заяви Лъчезар Иванов. Къде видяхте политическа партия ГЕРБ в паралелната държава?“ ,попита той. „Как вие се борите с корупцията? Мисля, че този вот, освен, че беше отразен във всички международни информационни източници, не може с абсолютно нищо да допринесе за просперитета на държавата, още по-малко за борбата с корупцията. Обръщам се към вас, колеги от БСП, с думите смирение, разум, анализ и диалог, това е пътят за укрепване на държавата, а оттам и на вашата политическа сила, загубила своя облик и идеология“, заяви Иванов. \r\nДеница КИТАНОВА", "date": "2018.01.23", "title": "Лъчезар Иванов: ПП ГЕРБ е на терен от 2009 г., но корупцията не започва оттогава"}
{"url": "http://www.focus-news.net/news/2018/01/23/2480538/dragomir-stoynev-bsp-za-balgariya-malko-e-stranno-vodeshtite-litsa-v-gerb-da-sa-bivshi-chlenove-na-bkp.html", "text": "Понеже отново се връщаме към миналото и си говорим какво се е случило и ролята на БКП. В крайна сметка ГЕРБ, като една дясна партия, е малко странно водещите лица в нея да са бивши членове на партията, в която са били отгледани, която ви е хранила и сега плюете. Това заяви от парламентарната трибуна народният представител от ПГ на „БСП за България” Драгомир Стойнев по време на дебатите по инициирания вот на недоверие към правителството по темата за корупцията, предаде репортер на Агенция „Фокус”. „Константин Попов – член на БКП.  Пламен Манушев – член на БКП. Пламен Нунев – член на БКП. Емил Христов – член на БКП. Димитър Главчев – комсомолски секретар. Владимир Тошев – член на БКП. Бащата на Цветан Цветанов е бил шофьор на Григор Шопов, човекът от Държавна сигурност. Майката на нацията, г-жа Цецка Цачева – член на БКП. Уважаваният от всички Данаил Кирилов – общински съветник от БСП”, посочи от трибуната Драгомир Стойнев.\r\nВ лично обяснение вицеадмирал Пламен Манушев заявя: „90-те години дойдоха и казаха: Който иска да остане верен на БКП, да напусне. Който иска да служи на България – да остане. Ние останахме да служим на България”.\r\nИван ЛАЗАРОВ", "date": "2018.01.23", "title": "Драгомир Стойнев, „БСП за България”: Малко е странно водещите лица в ГЕРБ да са бивши членове на БКП"}
{"url": "http://www.focus-news.net/news/2018/01/23/2480539/stoyanka-stavreva-kmet-na-selo-popintsi-v-seloto-ima-sazdadena-organizatsiya-za-snegopochistvane-veche-sa-osigureni-i-neobhodimite-kolichestva-pyasak-i-luga.html", "text": "В село Попинци имаме създадена организация за снегопочистване. Това каза за Радио „Фокус“ – Пазарджик кметът на селото Стоянка Ставрева. Тя посочи, че има осигурен багер с гребло, който ще извършва почистването. „Готови сме щом завали сняг да почистим улиците. Хората, които се занимават с тази дейност, познават добре селото и се справят. Те имат опит и от миналата година“, коментира Ставрева. Според кмета на село Попинци вече са осигурени и необходимите количества пясък и луга. „Единствено проблем може да ни създадат ниските температури, защото през миналата година след снеговалежа, мокрият сняг замръзна и беше трудно разпръсването му. Ще помислим за осигуряването на машина за разпръсване на пясък, за да решим и този проблем. В земеделската кооперация от селото имаме няколко трактора, които можем да ползваме при необходимост“, коментира Ставрева. Тя добави, че главният път от Пазарджик за Панагюрище, който минава през село Попинци, се почиства от Областно пътно управление.\r\nВаня НИКОЛОВА", "date": "2018.01.23", "title": "Стоянка Ставрева, кмет на село Попинци: В селото има създадена организация за снегопочистване, вече са осигурени и необходимите количества пясък и луга"}
{"url": "http://www.focus-news.net/news/2018/01/23/2480540/dzheyhan-ibryamov-dps-kategorichno-shte-podkrepi-vota-na-nedoverie-kam-kabineta-borisov-3.html", "text": "ДПС категорично ще подкрепи този вот на недоверие. Това каза народният представител от ПГ на ДПС Джейхан Ибрямов по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Досега изказващите се колеги профанизираха, снижиха нивото на самия дебат. Корупцията, колеги  за мен е само една от последиците от типа абсурдно управление. Ние трябва да търсим първопричината първо в това. За мен и за ДПС причината е този модел, който не предлага ясна визия, ясна стратегия за управление. Самият модел предразполага към корупция“, каза Ибрямов. Според него връзката между корупция и национална сигурност се онагледява с индекса на възприятие на корупцията, който е от порядъка на 41 пункта. „Като ние заемаме едно от последните места като държава членка на ЕС“, заяви Ибрямов. Той обърна внимание върху двамата вицепремиери от националистическите формации. „Единият е без ресор, без портфейл и той стана известен със своите шумни акции да ликвидира шума в Слънчев бряг. Какво каза заместник-министър Георг Георгиев: „Ние преследваме всякакви прояви на расизъм“. От една страна на вън и пред европейските ни партньори говорим едно, а от друга страна правим съвсем друго“, каза Ибрямов. „Държа в ръцете си отговор от МРРБ. В него ние направихме запитване за две пристройки на две сгради, които са в нарушение“, каза той и уточни, че става въпрос за строежи в Община Златоград. „Тук може да запитате вашия вицепремиер, защо тези нарушения не са влезли в изпълнение. Ето това е корупцията в държавата. Да си овластен и да не правиш нищо“, каза Ибрямов. Той обърни внимание, че активистка от НФСБ е била хваната за каналджийство. „Ако това не е корупция на база участие във властта, здраве му кажете“, посочи депутатът от ДПС. Ибрямов коментира, че преди месец и половина вицепремиерът Красимир Каракачанов е предвождал марш с факли, отричащ Ньойския договор, но по същото време България набелязва своите приоритети и един от тях е Западните Балкани. „От една страна вицепремиерът протестира срещу заграбените територии, а от друга ние излизаме пред европейските партньори и точно обратното“, коментира Ибрямов.\r\nДеница КИТАНОВА", "date": "2018.01.23", "title": "Джейхан Ибрямов: ДПС категорично ще подкрепи вота на недоверие към кабинета \"Борисов\" 3"}
{"url": "http://www.focus-news.net/news/2018/01/23/2480541/plovdiv-trima-dushi-sa-postradali-pri-katastrofa-kray-selo-vedrare.html", "text": "Трима души са пострадали при катастрофа край село Ведраре. Това съобщи за Радио „Фокус“ - Пловдив говорителят на ОДМВР. Около 13.30 часа е получен сигнал за катастрофа на общински път край село Ведраре. Ударът настъпил между лек автомобил „Мерцедес“ и лек автомобил „Нисан“. По първоначални данни са пострадали трима души. Те са откарани в болница за прегледи. В участъка на катастрофата движението не е нарушено, водачите трябва да преминават с повишено внимание. На място са служители на РУ – Карлово. Причините за произшествието се изясняват.\r\nЦветана ТОНЧЕВА", "date": "2018.01.23", "title": "Пловдив: Трима души са пострадали при катастрофа край село Ведраре"}
{"url": "http://www.focus-news.net/news/2018/01/23/2480542/investitsionniyat-fond-worldview-funds-predpriema-prinuditelni-merki-sreshtu-bulgargaz.html", "text": "Инвестиционният фонд Worldview Funds изисква принудителни мерки за замразяване на активите на „Булгаргаз“ заради неизплащане на задължения. Това става ясно от съобщение, публикувано в профила на Worldview Funds в социалната мрежа „Туитър“.\r\n„Worldview Funds ще се стреми към принудително изпълнение върху активи на „Булгаргаз“ за неплащане. Издадени са инструкции на съдебните изпълнители за замразяване на активите на „Булгаргаз“ (с цел) възстановяване на средствата“, се казва в съобщението на фонда. Тереза Герова", "date": "2018.01.23", "title": "Инвестиционният фонд Worldview Funds предприема принудителни мерки срещу „Булгаргаз“"}
{"url": "http://www.focus-news.net/news/2018/01/23/2480543/ministerstvoto-na-finansite-ne-odobri-postapilite-porachki-na-auktsiona-za-prodazhba-na-25-godishni-darzhavni-tsenni-knizha.html", "text": "На 22 януари 2018 г. Министерството на финансите проведе аукцион за продажба на 25-годишни държавни ценни книжа (ДЦК), деноминирани в лева, с падеж 24 януари 2043 година и с обем от 100 млн. лв. Участниците на пазара проявиха засилен интерес към емисията, като подадоха поръчки със съвкупна номинална стойност от 139.9 млн. лв. Това съобщиха от пресцентъра на Министерство на финансите. \r\nМинистерството на финансите не одобри заявените поръчки, отчитайки състоянието на фиска, както и целта за финансиране при оптимално възможна цена.\r\nМинистерството на финансите ще продължи балансираната си и гъвкава политика по управление на държавния дълг, който е един от най-ниските в Европейския съюз, имайки предвид както пазарното състоянието, така и необходимостта от дългово финансиране.", "date": "2018.01.23", "title": "Министерството на финансите не одобри постъпилите поръчки на аукциона за продажба на 25-годишни държавни ценни книжа"}
{"url": "http://www.focus-news.net/news/2018/01/23/2480544/kyustendil-v-obshtina-bobov-dol-e-obyavena-gripna-epidemiya-ot-24-yanuari.html", "text": "От 24 януари е обявена грипна епидемия за община Бобов дол. Това каза пред Радио „Фокус” – Кюстендил д-р Красимира Панчева, главен експерт в Дирекция „Надзор на заразните болести” към Регионална здравна инспекция – Кюстендил. По думите ѝ грипната епидемия е само за територията на общината поради отчетеният голям брой заболели от остри респираторни заболявания и грип. В грипна ваканция са действащите на територията на общината учебни заведения и детски градини. „Въведени са противоепедимични мерки, разписани в оперативния план. Преустановяват се женските и детските консултации, ваксинирането”, каза д-р Панчева. По думите ѝ на територията на община Бобов дол няма лечебно заведение. Най-близките болници са в Дупница.\r\nВенцеслав ИЛЧЕВ", "date": "2018.01.23", "title": "Кюстендил: В община Бобов дол е обявена грипна епидемия от 24 януари"}
{"url": "http://www.focus-news.net/news/2018/01/23/2480545/afp-otmeneno-e-preduprezhdenieto-za-opasnost-ot-tsunami-v-sasht-i-kanada.html", "text": "Предупреждението за опасност от цунами, което бе издадено по-рано във вторник заради мощно земетресение в залива Аляска, е отменено – както за територията на САЩ, така и за Канада, предава AFP. \r\nПредупреждението бе издадено за южната и югоизточната част от крайбрежието на Аляска, и за западната част от крайбрежието на Канада. \r\nЗеметресението с магнитуд от 8,0 по скалата на Рихтер бе регистирано в залива Аляска в 1.31 часа местно време (11.31 часа българско време), показа  справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 1895 километра северозападно от Ванкувър, Канада, и на 287 километра югоизточно от остров Кодиак, САЩ, с дълбочина от 10 километра под земната кора.\r\nВ последвалите часове в залива бе регистрирана серия от пет труса с магнитуд между 4,5 и 5,0 по скалата на Рихтер.Тереза Герова", "date": "2018.01.23", "title": "AFP: Отменено е предупреждението за опасност от цунами в САЩ и Канада"}
{"url": "http://www.focus-news.net/news/2018/01/23/2480546/vitsepremierat-krasimir-karakachanov-dialogat-za-koruptsiyata-tryabva-da-bade-konstruktiven-a-ne-s-patetichni-rechi-i-neverni-informatsii.html", "text": "Корупцията не е само по висшите етажи на властта. Да има, но корупцията започва от най-обикновения дребен чиновник. Това заяви от парламентарната трибуна вицепремиерът и министър на отбраната Красимир Каракачанов по време на дебатите по инициирания вот на недоверие към кабинета „Борисов 3”, предаде репортер на Агенция „Фокус”. Той подчерта, че темата за корупцията е важна за обществото на дебатът по нея трябва да бъде задълбочен и конструктивен. „Да, корупция има. За съжаление има сериозна корупция от 27-28 години, но по всички тези въпроси, с подобни дебати, от които някой може да си вдигне рейтинга, файда – йок. Би имало ефект, ако се говори конкретно какво да се направи и как трябва да се направи”, посочи Каракачанов. „Предлагам конструктивен диалог, а не патетични речи и неверни информации с кухи обвинения”, допълни още той.\r\nИван ЛАЗАРОВ", "date": "2018.01.23", "title": "Вицепремиерът Красимир Каракачанов: Диалогът за корупцията трябва да бъде конструктивен, а не с патетични речи и неверни информации"}
{"url": "http://www.focus-news.net/news/2018/01/23/2480547/igor-dodon-prez-2018-godina-moldova-shte-nastoyava-za-aktivirane-na-pregovorite-za-konflikta-v-pridnestrovieto.html", "text": "Държавният глава на Молдова Игор Додон заяви, че през 2018 година Кишинев ще настоява за активиране на преговорите за разрешаването на конфликта в Приднестровието, предава TACC.  \r\n„Ще настояваме за редовно провеждане на срещи във формата 5+2 (Молдова, Приднестровие, ОССЕ, Русия, Украйна, наблюдатели от САЩ и ЕС)“, написа Додон в профила си в социалната мрежа „Фейсбук“. \r\nОт съобщението става ясно, че Додон вече е споделил намеренията си в рамките на среща с чуждестранни дипломати. Тереза Герова", "date": "2018.01.23", "title": "Игор Додон: През 2018 година Молдова ще настоява за активиране на преговорите за конфликта в Приднестровието"}
{"url": "http://www.focus-news.net/news/2018/01/23/2480548/komisiyata-za-zashtita-ot-diskriminatsiya-se-samosezira-po-sluchay-s-agresiya-spryamo-detsa-v-tsentar-za-detsa-i-mladezhi-s-uvrezhdaniya-v-gabrovo.html", "text": "Днес на заседание на деветчленния състав на Комисията за защита от дискриминация (КЗД) бе взето решение КЗД да се самосезира по случай с агресия спрямо деца в Център за настаняване от семеен тип за деца и младежи с увреждания „Хризантема” в община Габрово, съобщиха от пресцентъра на КЗД. Решението е взето по доклад на Баки Хюсеинов, зам.-председател на Комисията. Повод за доклада са излъчените в медийното пространство репортажи с кадри от насилие – вербално и физическо, спрямо децата от страна на служителки, работещи в Центъра.\r\nВносителят на доклада Баки Хюсеинов подчертава, че в практиката по приложението на Закона за защита от дискриминация е утвърдено разбирането, че вербалното и физическото насилие накърняват достойнството на потърпевшите и създават за тях унизителна, обидна и застрашителна среда. Затова той смята, че излъчените репортажи съдържат данни за осъществен тормоз по смисъла на параграф 1, точка 1 от Допълнителните разпоредби на Закона за защита от дискриминация. Предлага да бъде образувано производство по казуса пред Комисията за защита от дискриминация, в което да се установят нарушителите и да бъдат наложените предвидените в Закона за защита от дискриминация санкции и принудителни административни мерки.", "date": "2018.01.23", "title": "Комисията за защита от дискриминация се самосезира по случай с агресия спрямо деца в център за деца и младежи с увреждания в Габрово"}
{"url": "http://www.focus-news.net/news/2018/01/23/2480549/volya-obyavi-che-shte-glasuva-protiv-vota-na-nedoverie-kam-kabineta-borisov-3-i-prizova-bsp-i-dps-da-gi-posledvat.html", "text": "Ще гласувам „против“ вота на недоверие, както бих гласуваха „против“ вот на доверие към кабинета. Това каза народният представител от ПГ на „Воля“ Кръстина Таскова време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“.  „Очаквах конкретни ясни примери, доказателства за корупция, а не празни приказки“, каза Таскова. По думите й един конструктивен вот на недоверие се изразява в това, че трябва да имаш алтернативен министър-председател.  „Единствената група, която може да предложи алтернативен министър-председател е „Воля“, каза Таскова.  „Г-жо Нинова  вие с коя част вкарахте вота на недоверие? С тази, която приватизираше със СДС или с тази, която толерираше корупцията в БСП?“, обърна се депутатът към лидера на БСП Корнелия Нинова.\r\nСлед изказването на Кръстина Таскова лидерът на \"Воля\" Веселин Марешки развя плакат от трибуната: \"Национално освободително движение за чиста и свята република\". Марешки се обърна към БСП и ДПС: \"Сега ви даваме още една възможност. Последвайте ни. Не вотът на недоверие е начинът, по който ние да водим тази борба с корупцията\", заяви Марешки и ги призова да не подкрепят вота на недоверие.  \r\nДеница КИТАНОВА", "date": "2018.01.23", "title": "\"Воля\" обяви, че ще гласува против вота на недоверие към кабинета \"Борисов\" 3 и призова БСП и ДПС да ги последват"}
{"url": "http://www.focus-news.net/news/2018/01/23/2480550/veliko-tarnovo-v-svishtov-shte-se-provede-tseremoniya-po-nagrazhdavane-na-nay-dobrite-sportisti-na-obshtinata-za-2017-g.html", "text": "Община Свищов организира официална церемонията по награждаване на 10-те най-добри спортисти за 2017 година. Това съобщиха от пресцентъра на Общината. Събитието ще се състои на 29 януари от 18.00 часа в салона на ПБНЧ „Еленка и Кирил Д. Аврамови – 1856“.", "date": "2018.01.23", "title": "Велико Търново: В Свищов ще се проведе церемония по награждаване на най-добрите спортисти на общината за 2017 г."}
{"url": "http://www.focus-news.net/news/2018/01/23/2480551/kyustendil-izdadeni-sa-predpisaniya-za-prekratyavane-na-uchebnite-zanyatiya-do-kraya-na-sedmitsata-v-nyakolko-uchilishta-ot-oblastta.html", "text": "Няколко учебни заведения в областта са в грипна ваканция. Това съобщиха за Радио „Фокус” – Кюстендил от Регионална здравна инспекция – Кюстендил. Заради висока заболеваемост от грип и остри респираторни заболявания са издадени предписания за прекратяване на учебните занятия до края на седмицата в няколко учебни заведения на територията на областта. Става въпрос за всички учебни заведения на територията на община Бобов дол, където е обявена грипна епидемия. Издадени са предписания и за прекратяване на учебните занятия в Основно училище „Христо Ботев” – Невестино, Основно училище „Св. св. Кирил и Методий” – село Раждавица, Основно училище „Христаки Павлович“ и Средно училище „Св. Климент Охридски“ в Дупница. Всички останали учебни заведения в областта продължават нормален образователен процес.\r\nВенцеслав ИЛЧЕВ", "date": "2018.01.23", "title": "Кюстендил: Издадени са предписания за прекратяване на учебните занятия до края на седмицата в няколко училища от областта"}
{"url": "http://www.focus-news.net/news/2018/01/23/2480552/premierite-boyko-borisov-i-ana-barnabich-obsadiha-prioritetnoto-razvitie-na-infrastrukturata-kato-predpostavka-za-integratsiyata-na-stranite-ot-regiona.html", "text": "Премиерът Бойко Борисов информира сръбския министър-председател Ана Бърнабич за обсъжданията, проведени от него през последните дни, за насърчаване на интеграцията на страните от Западните Балкани, съобщиха от правителствената информационна служба.\r\nВ телефонен разговор Борисов посочи, че темата, изведена като приоритет на Българското председателство на Съвета на ЕС, е била подкрепена консенсусно от различните групи в Европейския парламент и от лидерите на Съюза. Общото мнение е, че първият етап е инфраструктурната свързаност и изграждането на трансевропейските транспортни коридори. В това отношение премиерът Борисов посочи и възможностите, които предоставя Берлинският процес, както и интересът, проявен от международни финансови организации. Българският министър-председател каза, че страната ни ще продължи да е активна в този процес и разчита на ангажираността и на сръбското правителство.", "date": "2018.01.23", "title": "Премиерите Бойко Борисов и Ана Бърнабич обсъдиха приоритетното развитие на инфраструктурата като предпоставка за интеграцията на страните от региона"}
{"url": "http://www.focus-news.net/news/2018/01/23/2480553/sport-viktoriya-rebensburg-specheli-gigantskiya-slalom-za-zheni-v-kronplats.html", "text": "Германската състезателка Виктория Ребенсбург спечели гигантския слалом за жени в Кронплац, Италия. След първия манш германката бе на трето място, но след второто спускане финишира първа с общо време от 2:06.19.\r\nВтора остана Рагнфилд Мовинкел от Норвегия, която финишира на три стотни след Ребенсбург. На трето място завърши италинката Федерика Бриньон.", "date": "2018.01.23", "title": "Спорт: Виктория Ребенсбург спечели гигантския слалом за жени в Кронплац"}
{"url": "http://www.focus-news.net/news/2018/01/23/2480554/elena-yoncheva-bsp-prevrashtaneto-na-balgariya-v-korumpirano-vladenie-na-gerb-i-g-n-borisov-i-v-teritoriya-bez-perspektiva-za-balgarite-nyama-da-mine.html", "text": "Българинът има точка на търпимост и смятам, че ние вече я стигнахме. Превръщането на България в корумпирано владение на ГЕРБ и г-н Борисов и в територия без перспектива за нас, българите, няма да мине. Това каза говорителят на ПГ на „БСП за България“ Елена Йончева по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. Йончева цитира Лъчезар Иванов, който каза, че силата на партия ГЕРБ е Бойко Борисов, който смело разбива всички корупционни схеми и коментира: „Очевидно ГЕРБ имат чувство за хумор. Така междувременно в условията на закачки и шеги корупцията се превърна в неизбежност. Тя вече е битов стандарт“, каза Йончева. Тя обвини ГЕРБ, че са вкарали корупцията даже в детските градини. „Вие успяхте да създадете легална корупционна схема – санирането“, каза говорителят на БСП. „Големите обществени поръчки се печелят с определени фирми, свързани с властта“, поясни Йончева и даде пример с Хасково и посочи, че поръчките се печелят от роднинско-приятелския кръг на областния лидер на ГЕРБ там. Според нея Община Хасково е пример за това как се извършват схемите на корупцията. Йончева даде друг пример и със строителството на оградата по границата с Турция. „Как ще обясните на обществото, че при изхарчени 180 млн. лв. за оградата по турската граница още преди настъпването на зимата тя започна да пада?“, зададе въпрос на министър-председателя Бойко Борисов Елена Йончева. \r\nДеница КИТАНОВА", "date": "2018.01.23", "title": "Елена Йончева, БСП: Превръщането на България в корумпирано владение на ГЕРБ и г-н Борисов и в територия без перспектива за българите няма да мине"}
{"url": "http://www.focus-news.net/news/2018/01/23/2480555/plovdiv-zadarzhat-se-visokite-niva-na-zabolevaemost-ot-ostri-respiratorni-zabolyavaniya-na-teritoriyata-na-oblastta.html", "text": "За трета седмица в Пловдив и областта се задържат високи нива на заболеваемост от остри респираторни заболявания. Това съобщи за Радио „Фокус” - Пловдив д-р Моника Троянчева от РЗИ - Пловдив. Тази седмица се забелязва леко увеличение на стойностите, но засега те са малко по-ниски от средните за страната – 164 на 10 000, спрямо 174 на 10 000 за цялата страна. Според д-р Троянчева все още няма доказани циркулации на грипни вируси в областта, не се налага и обявяване на грипна ваканция за учениците. Няма и тежки случаи. Отсъстващите от училище са не повече от 20%. Въпреки това ситуацията се променя динамично и трябва да се следи непрекъснато.\r\nЦветана ТОНЧЕВА", "date": "2018.01.23", "title": "Пловдив: Задържат се високите нива на заболеваемост от остри респираторни заболявания на територията на областта"}
{"url": "http://www.focus-news.net/news/2018/01/23/2480556/blagoevgrad-kmetat-d-r-atanas-kambitov-izdade-zapoved-da-ne-se-sabirat-taksi-za-dnite-na-otsastvie-poradi-bolest-na-detsa-ot-detskite-zavedeniya.html", "text": "Кметът на община Благоевград д-р Атанас Камбитов събра на уточняваща работна среща директорите на детските заведения в града. Тя бе реализирана във връзка с възникнало напрежение относно решение на Общински съвет за въвеждането на постоянна такса в детски градини и ясли. Това съобщиха от пресцентъра на Община Благоевград.\r\n„Решението остава, тъй като е коректно зададено – медицински документ, в скоби болничен лист, което означава, че първо се дава предимство на медицинския документ и след това се уточнява вида му“, поясни д-р Атанас Камбитов. Той постави акцент върху казусите, свързани със задължителното изискване на болничен лист. Има случаи, в които по Закон не може да бъде издаван на определени групи, като майки в майчинство, пенсионери, когато бабите гледат детето, студенти и други. „С настоящата Заповед ще изискваме болничен лист там, където може да се издаде. В случаите, в които не може да бъде получен болничен, изискваме друг надлежен медицински документ“, каза д-р Атанас Камбитов. Той бе категоричен, че мерките за това решение са във връзка само и единствено с подобряването на посещаемостта на децата в детските градини. \r\nСпоред Заповедта, родителят или настойникът на детето представя надлежен медицински документ за освобождаване на детето от такса, издаден от лекуващ лекар, в случаите, в които на същите не може да бъде издаден болничен лист. Упоменати са следните случаи „родителите/ настойниците на децата са безработни, трудоустроени, пенсионери, използват отпуск за бременност и раждане, отглеждане на малко дете, както и във всички случаи, в които болничен лист не може да бъде издаден“. Препис от Заповедта получиха директорите на детски градини и  дневни детски ясли. Д-р Камбитов бе категоричен, че пълна такса няма да се заплаща, когато причините, които налагат отсъствието на дете са в компетенцията на Община Благоевград. „Когато Общината извършва планови ремонти, няма ток, тогава такса не се заплаща в пълен размер. Тук коментираме само тогава, когато детето, било поради лични или здравословни причини, отсъства“, категорично заяви д-р Атанас Камбитов и обясни, че няма да бъде завишавана таксата в детските градини. „Така, както е записано решението в момента, Наредбата за сборни групи не се променя. Децата, които не посещават сборната група, не плащат такса. За тези, които обаче са записани по желание, заплащат такса и важи редът за представяне на медицински документ или болничен лист“, уточни кметът д-р Атанас Камбитов. \r\nТой изслуша направените от директорите предложения, като пое ангажимент, те да бъдат разгледани и да бъде намерено решение. Кметът Камбитов апелира към директорите да сведат до знанието на родители, персонал Заповедта и да стане ясно нейната конкретна целенасоченост.", "date": "2018.01.23", "title": "Благоевград: Кметът д-р Атанас Камбитов издаде заповед да не се събират такси за дните на отсъствие поради болест на деца от детските заведения"}
{"url": "http://www.focus-news.net/news/2018/01/23/2480557/inzh-kostadin-varev-kmet-na-obshtina-belovo-sas-sredstva-ot-kapitalovata-programa-remontirame-ulitsi-v-kvartal-malko-belovo.html", "text": "Със средства от капиталовата програма на Община Белово бе направен основен ремонт на Здравната служба в село Голямо Белово, направена бе и нова Здравна служба в село Сестримо. Това каза за Радио „Фокус“ – Пазарджик кметът на Община Белово инж. Костадин Варев. Той добави, че освен това предстои да бъде завършена спортна площадка в село Аканджиево. „С капиталови средства реализирахме реконструкцията на улица „Невен“ в квартал \"Малко Белово\". Голяма част от улица „Яне Сандански“ също е реконструирана. В момента тече реконструкцията на още няколко улици в същия квартал, успоредно с реализацията на проекта за вътрешната водопроводна мрежа, който е на втори етап и довеждащ водопровод в квартала“, коментира Варев. Той уточни, че Общината е успяла да намери решение на проблеми, останали от предишното ръководство, свързани със запори на сметки, което е довело до известно забавяне при реализацията на различни дейности.\r\nВаня НИКОЛОВА", "date": "2018.01.23", "title": "Инж. Костадин Варев, кмет на Община Белово: Със средства от капиталовата програма ремонтираме улици в квартал \"Малко Белово\""}
{"url": "http://www.focus-news.net/news/2018/01/23/2480558/varna-41-godishen-mazh-poluchi-prisada-ot-2-godini-zatvor-s-4-godishen-izpitatelen-srok-za-prichinyavane-na-patnotransportno-proizshestvie-sas-zaginal-peshehodets.html", "text": "Две години лишаване от свобода, чието изтърпяване е било отложено с 4-годишен изпитателен срок, и 2 години лишаване от право да управлява моторно превозно средство е присъдата на 41-годишния Пламен Ив. от Варна, която била произнесена днес, от състав на Варненския окръжен съд. Това съобщиха от пресцентъра на Апелативна прокуратура - Варна. Подсъдимият е бил предаден на съд с обвинителен акт на Окръжната прокуратура във Варна за причиняване смърт по непредпазливост на пешеходец на пешеходна пътека. Тежкото пътнотранспортно произшествие е вследствие на превишена скорост в населено място и неспазване правилата за движение по пътищата, които задължават водача да пропусне стъпилите на пешеходна пътека пешеходци. \r\nИнцидентът, при който ден по-късно в болницата починал Ив. Н., станал на пешеходната пътека срещу блок 131 във варненския квартал „Младост“.  Подсъдимият управлявал автомобила си със скорост над 61 км в час. Въпреки че пътеката била сигнализирана с видима хоризонтална маркировка, Пламен Ив. не възприел преминаващия на бърз ход по пътеката мъж, който бутал пред себе си количка със чували.", "date": "2018.01.23", "title": "Варна: 41-годишен мъж получи присъда от 2 години затвор с 4-годишен изпитателен срок за причиняване на пътнотранспортно произшествие със загинал пешеходец"}
{"url": "http://www.focus-news.net/news/2018/01/23/2480559/reuters-bivshiyat-shef-na-balgarskoto-razuznane-e-osaden-na-15-godini-zatvor.html", "text": "Във вторник бившият шеф на разузнаването на България генерал Кирчо Киров бе осъден на 15 г. затвор за присвояване на публични средства в размер на 5,1 млн. лева в периода 2007-2011 г., предава Reuters. Това e втората присъда срещу Киров – през 2015 г. той получи 10 г. затвор за друг случай на злоупотреба. Той обаче увери, че ще обжалва решението на магистратите, което според него е част от политически мотивирана кампания за убеждаване на чужденците, че България се справя с корупцията.\r\nЕвропейският съюз многократно е критикувал България, която е част от Общността от 2007 г., заради невъзможността да проведе реформи в неефективната съдебна система и да подведе под отговорност корумпирани висши служители.\r\nКиров бе освободен от длъжност като началник на националната разузнавателна служба през 2012 г. след девет години в длъжност. Борисов първоначално го назначи за съветник, но го уволни само след два месеца на поста.Тереза Герова", "date": "2018.01.23", "title": "Reuters: Бившият шеф на българското разузнане е осъден на 15 години затвор"}
{"url": "http://www.focus-news.net/news/2018/01/23/2480560/d-r-emil-kabaivanov-kmet-na-karlovo-nyama-da-ima-uvelichenie-na-danatsi-i-taksi-v-obshtinata-prez-tazi-godina.html", "text": "Няма да има увеличение на данъци и такси в община Карлово през тази година. Това каза за Радио „Фокус” - Пловдив кметът на Карлово д-р Емил Кабаиванов. „Бюджет 2018 ще бъде гарантиран най-вече от подобрената събираемост”, посочи кметът. По думите му ще има съкращения на 12 бройки от общинската администрация. Кабаиванов заяви, че това се налага, тъй като от 1 ноември Общината се включва в националната система за електронно правителство. „Предвидили сме средства да подобрим възможността на служителите да работят в тази система на електронно правителство, с необходимата техника, връзки със софтуер, така че с по-малко хора да се върши същата работа като обем”, каза Кабаиванов.\r\nДържавната субсидия за Община Карлово тази година е с около 420 000 лева по-голяма от миналата година. „Със 70 000 лева само е увеличена субсидията за капиталови разходи, което е нищожно”, каза още кметът. С около 600 000 лева е повече прихода в бюджета от държавата от 2017 година. „Това е една много малка част, може би една пета от това, което ние реално поискахме да бъде увеличено, като приходи от държавния бюджет”, посочи Кабаиванов. Според него, ако продължава тази държавна политика, общините ще бъдат принудени в следващите години да увеличават данъчната тежест за съгражданите си.\r\nЦветана ТОНЧЕВА", "date": "2018.01.23", "title": "Д-р Емил Кабаиванов, кмет на Карлово: Няма да има увеличение на данъци и такси в общината през тази година"}
{"url": "http://www.focus-news.net/news/2018/01/23/2480561/pernik-priyateli-bez-granitsi-i-hayde-na-horoto-sa-imenata-na-vechernite-kontserti-koito-shte-se-provedat-v-ramkite-na-27-iya-mezhdunaroden-festival-na-maskaradnite-igri-surva.html", "text": "\"Приятели без граници“ и „Хайде на хорото“ са имената на вечерните концерти, които ще се проведат в рамките на 27-ия Международен фестивал на маскарадните игри „Сурва“. Това съобщиха от пресцентъра на Община Перник.\r\nПървото събитие ще бъде на 26 януари от 19.30 часа на площад „Кракра“. В него ще вземат участие маскирани групи от град Белград – Сърбия и град Корча – Албания. Сред участниците ще бъдат и лауреатите на престижни награди от фолклорни фестивали и конкурси през 2017 г.   – групата за народни танци „Реалкс“ от Радомир с художествен ръководител Адрияна Владова и школата за народни танци „Нартан“ при НЧ „Просвета“ . Кулминацията на вечерта ще бъдат изпълненията на любимката на всички перничани Ива Давидова. \r\nВторият концерт ще бъде на 27 януари от 19.00 часа и отново на площад „Кракра“.   Изпълненията на детско танцово студио „ХОРЦЕ“  при 125 СУ „Боян Пенев“  - София, с художествен ръководител Весела Генчева, танцов клуб  “ПЛАМЕНЕЯ“  и танцова формация „Пендари“ от град Банкя, с ръководител Величка Живкова  ще огласят и разтърсят Перник с настроение и положителни емоции.  Празничната вечер ще бъде омагьосана и с прекрасните песни на славея на народната музика Валерия Момчилова и младия и талантлив изпълнител Антонио Симеонов.", "date": "2018.01.23", "title": "Перник: \"Приятели без граници“ и „Хайде на хорото“ са имената на вечерните концерти, които ще се проведат в рамките на 27-ия Международен фестивал на маскарадните игри „Сурва“"}
{"url": "http://www.focus-news.net/news/2018/01/23/2480562/plamen-mademov-istoricheski-muzey-gorna-oryahovitsa-arheologicheskite-prouchvaniyata-na-krepostta-ryahovets-shte-prodalzhat-i-prez-2018-godina.html", "text": "Археологическите проучванията на крепостта „Ряховец“ край Горна Оряховица ще продължат и през 2018 година. Това каза за Радио „Фокус“ – Велико Търново директорът на Историческия музей в града Пламен Мадемов. Той отбеляза, че от Община Горна Оряховица са уверили, че в бюджета за 2018 г. ще бъде заложено финансирането на разкопките. Директорът на Музея каза още, че се надява и тази година за проучвания на обекта да бъде отпуснато държавно финансиране от Министерство на културата.\r\nПроучванията бяха възобновени през 2015 година, след 23-годишно прекъсване. За трета поредна година екип с ръководител Илиян Петракиев от Регионален исторически музей – Велико Търново, зам.-ръководител Мая Иванова от Исторически музей – Горна Оряховица и научен консултант проф. д-р Хитко Вачев бе ангажиран с проучванията на крепостта. През 2017 година за археологическа дейност на \"Ряховец\" бяха осигурени 28 390 лева. От тях 15 000 лева са отпуснати от Община Горна Оряховица и 13 390 лева от Министерството на културата. През изминалото лято, с цел изясняване хронологията на изграждане и преустройствата на съоръженията, археолозите проучиха няколко сектора. Това са улица при западната порта, участъци от северната крепостна стена и от обитаваната площ на крепостта. Също така продължи и проучването на пласт, датиращ от желязната епоха. За втора поредна година на обекта се организира и единствената в България археологическа школа за ученици.\r\nНадежда КРЪСТЕВА", "date": "2018.01.23", "title": "Пламен Мадемов, Исторически музей - Горна Оряховица: Археологическите проучванията на крепостта „Ряховец“ ще продължат и през 2018 година"}
{"url": "http://www.focus-news.net/news/2018/01/23/2480563/evrodeputatat-eva-maydel-gerbenp-balgariya-shte-raboti-za-postiganeto-na-konkretni-rezultati-za-potrebitelite.html", "text": "България представи ясни приоритети в сферата на единния пазар и защитата на потребителите. Нашата страна ще работи усилено за постигането на конкретни резултати, заяви българският евродепутат от ГЕРБ/ЕНП Ева Майдел по време на изслушването на министъра на икономиката Емил Караниколов и министъра на транспорта, информационните технологии и съобщенията Ивайло Московски в Комисията по вътрешен пазар и защита на потребителите (ИМКО) в Европарламента.\r\nЕвродепутатът Ева Майдел (ГЕРБ/ЕНП) коментира, че българските министри дадоха ясен сигнал за намеренията на българското председателство да придвижи напред законодателните досиета от телекомуникационния сектор и услугите. „Комисията по вътрешен пазар е готова да сътрудничи, за да се постигнат възможно най-добрите решения за потребителите, малките и средни предприятия и по-големите компании“, подчерта Ева Майдел ГЕРБ/ЕНП.  \r\nИзслушването на Министър Караниколов и Министър Московски в Европарламента бе по случай началото на българското председателство на Съвета на Европейски съюз. През януари министрите от кабинета на Бойко Борисов ще посетят Брюксел, за да установят контакт, представят и координират работната си програма с Европейския  парламент.", "date": "2018.01.23", "title": "Евродепутатът Ева Майдел (ГЕРБ/ЕНП): България ще работи за постигането на конкретни резултати за потребителите"}
{"url": "http://www.focus-news.net/news/2018/01/23/2480564/blagoevgrad-muzikantite-yaldaz-ibrahimova-i-vlatko-stefanovski-shte-vzemat-uchastie-v-4-toto-izdanie-na-festivala-blagoevrgad-blues-jazz-2018.html", "text": "Големите имена на блус и джаз музиката Йълдъз Ибрахимова и Влатко Стефановски са само част от изненадите в „Blagoevgrad Blues & Jazz”2018. Това съобщиха от пресцентъра на Общината. Четвъртото издание на фестивала ще се проведе на 30 и 31 март от 19.00 часа в зала „Пейо Яворов“. Билети ще могат да бъдат закупени от касата на залата.\r\nЕдин от най-популярните женски гласове на джаз музиката Йълдъз Ибрахимова ще представи една уникална палитра от песни. Родената в Силистра българска изпълнителка от турски произход, изпълнява български, турски и цигански фолклорни песни, руски романси. Дебютът ѝ като джаз певица е в популярния по онова време столичен джаз клуб „Операта“ с квартета на Марио Станчев. Пред публиката я представя известният наш джаз-пианист, лидер на формацията. Първата ѝ голяма изява е като солистка на Биг бенда на БНР с диригент Вили Казасян – концерт, излъчен по БНТ. Сред имената, с които Йълдъз Ибрахимова работи, са Антоан Ерве, Франсоаз и Луи Монтен, Ив Робер, Иво Папазов — Ибряма, Жан Луи Лоньон, Лайош Дудаш и други. Има реализирани проекти със Симфоничния оркестър на Българското национално радио, Президентския симфоничен оркестър, Симфоничния оркестър на Измир, Симфоничния оркестър на Истанбул (Турция), Петербургската филхармония и други. Нейните почитатели ще имат възможност да чуят на живо нейният неповторим глас.\r\nРоденият на 24 януари в Прилеп Влатко Стефановски, започва да свири на китара на 13 години. И до днес няма човек, който да остане равнодушен пред нежността на ритъма и силата на звученето на музиката на Стефановски. Той е един от основателите на групата „Леб и сол“, с която реализират 13 албума между 1978 и 1991 година. Стефановски преминава през стилове като етно джаз, инструментален рок, джаз фюжън. В Благоевград той ще поднесе един уникален проект с музикантите от Биг Бенд на Българското национално радио, който се нарича „Sound Bridges” (Мостове от звук).\r\nТова са само малка част от изненадите, които ще съпътстват разрастващия се и достигнал международно значение фестивал „Blagoevgrad Blues & Jazz”.", "date": "2018.01.23", "title": "Благоевград: Музикантите Йълдъз Ибрахимова и Влатко Стефановски ще вземат участие в 4-тото издание на фестивала “Blagoevrgad Blues & Jazz” 2018"}
{"url": "http://www.focus-news.net/news/2018/01/23/2480565/lovech-vazstanoveno-e-dvizhenieto-po-pat-i-4-koritna-sevlievo-v-uchastaka-mikre-paten-vazel-ablanitsa-v-rayona-na-s-golets.html", "text": "Възстановено е движението по път I-4 Коритна - Севлиево в участъка Микре - пътен възел \"Абланица\" в района на с. Голец. Това съобщиха от пресцентъра на Агенция \"Пътна инфраструктура\".", "date": "2018.01.23", "title": "Ловеч: Възстановено е движението по път I-4 Коритна - Севлиево в участъка Микре - пътен възел \"Абланица\" в района на с. Голец"}
{"url": "http://www.focus-news.net/news/2018/01/23/2480566/reuters-reks-tilarsan-shte-predstavi-osnovite-na-amerikanskata-strategiya-za-stabilizirane-na-siriya-pred-sayuznitsi-na-sasht-po-kasno-vav-vtornik.html", "text": "Американският държавен секретар Рекс Тилърсън ще представи резюме на американската стратегия за стабилизиране на Сирия и постигане на политическо решение на кризата в страната, предава Reuters, като се позовава на информация от западни и арабски дипломати. Тилърсън ще разкрие основните точки в американските намерения пред съюзници на САЩ на среща в Париж, насрочена за по-късно във вторник. \r\nДържавният секретар преди това ще присъства на организирана от Франция среща, целяща да обсъди атаките с химическо оръжие в Сирия, малко след което започват разговорите на Тилърсън с външните министри на Великобритания, Франция, Германия, Йордания и Саудитска Арабия. : Цанко Цолов", "date": "2018.01.23", "title": "Reuters: Рекс Тилърсън ще представи основите на американската стратегия за стабилизиране на Сирия пред съюзници на САЩ по-късно във вторник"}
{"url": "http://www.focus-news.net/news/2018/01/23/2480567/georgi-aleksandrov-kmet-na-selo-bata-planirame-podmyanata-na-vodoprovodnata-mrezha-na-seloto.html", "text": "Не сме се отказали и ще продължаваме да търсим възможности за финансиране на един голям проект, който искаме да бъде реализиран – за подмяна на водопроводната мрежа в цялото село Бъта. Това каза за Радио „Фокус“ – Пазарджик кметът на селото Георги Александров. Той обясни, че общата стойност на проекта е над 1.932 милиона лева, а възможностите за осигуряване на финансиране са по Програмата за развитие на селските райони. „Ще продължим дейностите и по други проекти, които са свързани с читалищата и културната дейност в селото. Наред с това участваме в още два проекта – единият е за боядисване сградата на детската градина, а другият е за иновативен продукт, с който ще се явяваме на различни културни форуми. Този проект ще реализираме по линия на читалищната дейност“, добави Александров.\r\nВаня НИКОЛОВА", "date": "2018.01.23", "title": "Георги Александров, кмет на село Бъта: Планираме подмяната на водопроводната мрежа на селото"}
{"url": "http://www.focus-news.net/news/2018/01/23/2480568/zam-ministar-ameliya-gesheva-predstavi-v-evropeyskiya-parlament-prioritetite-za-sektor-kultura-na-balgarskoto-predsedatelstvo-na-saveta-na-es.html", "text": "Европейският проект се нуждае от обединяващи връзки, споделени ценности и нов поглед за своето бъдеще, а културата e един от доказаните инструменти, които допринасят за утвърждаване на чувството за принадлежност и общност, за европейска идентичност. Това прави Европа нещо много повече от един общ пазар. Това заяви заместник-министърът на културата Амелия Гешева пред Комисията по образование и култура на Европейския парламент, съобщиха от пресцентъра на Министерството на културата. На заседанието зам.-министър Гешева и министрите Красимир Вълчев и Красен Кралев представиха приоритетите на Българското председателство на Съвета на ЕС в областта на образованието, културата и спорта. \r\nВ изказването си зам.-министър Гешева подчерта, че културата ще бъде разглеждана като един от основните двигатели в социалното и икономическо развитие на Европейския съюз. Това развитие ще бъде с акцент върху гражданите, младите хора, творчеството и цифровите възможности. Тя обобщи контекста и фокуса на Българското председателство в 4-те приоритетни области: Бъдещето на Европа и младите хора – икономически растеж и социално сближаване; Европейска перспектива и свързаност на Западните Балкани; Сигурност и стабилност в силна и единна Европа; Цифрова икономика и умения на бъдещето. Подчерта, че работата на Министерството в областта на културата и аудиовизията има пряка връзка с всички тях, като специален акцент ще бъде поставен върху първия и последния.\r\n„Ревизията на Директивата за аудиовизуалните медийни услуги е приоритет на Българското председателство, тъй като е необходим добре функциониращ аудиовизуален единен пазар, адаптиран към цифровата епоха“, изтъкна Гешева. Като друг важен приоритет за Българското председателство тя посочи културното наследство. „В настоящата Европейска година на културното наследство ще потърсим отговор на въпроса какво означава то за нашите общества и за бъдещото развитие на Европейския съюз”, заяви зам.-министърът. Фокус ще бъде поставен и върху културата като елемент във външните отношения на ЕС. \r\nНа изслушването стана ясно още, че създаването на съвременно съдържание, което ще остане като културно наследство за бъдещите поколения, ще бъде една и от темите през м. май, когато на министрите ще бъде предложен дебат, посветен на дългосрочната визия за европейското културно съдържание, бъдещето на ЕС и връзката между тях. Като една от ключовите програми се очертава „Творческа Европа”. \r\nПрез м. февруари на страната ни предстои домакинство на неформална среща на министрите на културата от ЕС. Темата е „Културата – приобщаваща ценност за ЕС”. Предстои и конференция на Председателството, посветена на културното наследство, която ще се проведе в края на м. март в град Пловдив - домакин на Европейска столица на културата през 2019 г.", "date": "2018.01.23", "title": "Зам.-министър Амелия Гешева представи в Европейския парламент приоритетите за сектор „Култура” на Българското председателство на Съвета на ЕС"}
{"url": "http://www.focus-news.net/news/2018/01/23/2480569/makedoniya-gartsiya-zadava-se-nov-protest-na-4-fevruari-2018-g-v-pireya-obzor.html", "text": "В навечерието на срещата между министър-председателите на Гърция и Македония - Алексис Ципрас и Зоран Заев, която трябва да се проведе в кулоарите на Световния икономически форум в швейцарския град Давос в сряда, градусът на напрежението в двете държави отново се повиши. Нов протест срещу употребата на термина \"Македония\" и предложенията за ново съставно наименование на бившата югорепублика се подготвя за 4 февруари 2018 г. в Пирея, съобщават гръцките и македонските медии.Кathimerini съобщава, че митингът, който беше насрочен за 4 февруари 2018 г. nа атинския площад \"Синтагма\", се премества в Пирея, за да не се предизвиква транспортен хаос.To Vima пише, че на 24 януари 2018 г., сряда, политическото ръководство на най-голямата опозиционна партия, \"Нова Демокрация\", ще обсъди позицията на партията по предложенията в преговорите за името, както и че ще получи информация за митинга, проведен в Солун.\r\nВ друга статия вестникът извежда мнението на Сисанийския митрополит Павлос, който смята, че митингът в Солун е глас на народа, въпреки че е отказал да участва в протеста, за да не бъде обвинявана Църквата. Тa nea цитира Анна Коракаки, олимпийска шампионка по стрелба с пистолет от игрите в Рио през 2016 г., родена в Драма, която чрез поста си в \"Истаграм\" изразява съжаление, че не е участвала в митинга в Солун, и която смята, че \"достойнството на Гърция не е за продан\".\r\nЕлектронното издание In.gr информира, че \"след като е прекъснал комуникацията си с опозиционните партии във връзка с преговорите за името, премиерът Ципрас е отлетял за Давос, където ще се състои дългоочакваната среща със Зоран Заев\".\r\nДруго издание Тhepressproject.gr цитира становището на Гръцката комунистическа партия (ККЕ), която обвинява както десните сили, така и правителството, определяйки протеста в Солун като \"профашистки и лицемерен\" и заедно с това предупреждавайки, че \"натовско-американския чадър\" е най-опасен за балканските народи.Аthina984.gr посвещава коментар на \"влиянието на митинга в Солун върху политиката на опозиционната \"Нова Демокрация\", в който се казва, че \"на предстоящото заседание на политическото ръководство на партията ще бъдат определени действията за по-нататъшно противопоставяне на политиката на правителството спрямо бившата югорепублика, с която \"кабинета на Ципрас води тайна дипломация\".\r\nЕлектронното издание на Naftemporiki пише, че \"критичната среща между премиерите Ципрас и Заев предстои в сряда\".Newsbomb.gr цитира лидера на Партията на центристите, Василис Левентис, според който \"ако името Македония се даде на Скопие, това е предателство\".\r\nСкопската телевизия, излъчваща на албански език \"Алсат-М\" цитира изявление на българския посланик в Атина, Веселин Иванов, който при представянето на приоритетите на българското председателство е посочил сред тях и разрешаването на спора за името.\"\r\nЕлектронното издание \"Локално\" също се спира на представянето на българските приоритети в Атина, като отбелязва думите на посланик Веселин Иванов, че \"България не може да има роля на медиатор между Скопие и Атина\".\"Нова ТВ\" съобщава, че след Солун на 4 февруари 2018 г. предстои нов митинг, този път в Атина, под мотото \"Македония е гръцка\".\r\nАгенция \"Макфакс\", телевизия \"Телма\" и електронното издание \"Фактор\" също отбелязват насрочения митинг в гръцката столица, като \"МКД\" уточнява, че мястото на митинга се прехвърля в Пирея.Iportal.mk публикува патилата на македонски туристи, тръгнали на пазар в Солун и попаднали на група протестиращи, които ги оставили без регистрационни табели на автомобилите.\r\nТелевизия \"ТВ21\" цитира мнението на скопския професор по история Миле Младеновски, който смята че \"никой няма авторско право над термина Македония.\"Тереза Герова", "date": "2018.01.23", "title": "Македония-Гърция: Задава се нов протест на 4 февруари 2018 г. в Пирея (ОБЗОР)"}
{"url": "http://www.focus-news.net/news/2018/01/23/2480570/delyan-dobrev-gerb-mesetsi-nared-elena-yoncheva-hvarlya-kyorfichetsi-kam-men-pri-kolegite-ot-lyavo-kradetsat-vika-drazhte-kradetsa.html", "text": "Месеци наред хвърляте кьорфичеци към мен. С тези думи от парламентарната трибуна народният представител от ПГ на ГЕРБ Делян Добрев се обърна към говорителя на ПГ на „БСП за България” Елена Йончева по време на дебатите по инициирания вот на недоверие към по темата за корупцията към кабинета „Борисов 3”, предаде репортер на Агенция „Фокус”. Делян Добрев се обърна към Елена Йончева с думите: „Първият ми въпрос към вас е, дали имате фирма, която е съдружник 50% на 50% с офшорна фирма от Вирджинските острови. Общо капиталът на фирмата е 10 000 лева, обаче какво се случва? От тези 10 000 лева, фирмата на г-жа Йончева се задължава срещу вписаните 50 дяла да внесе 5 000 лева. От друга страна офшорката се задължава, срещу същите 50 дяла, да внесе 315 000 лева. Това са конкретни данни. Откъде са тези 315 000 лева и за какво са дадени в тази ваша обща фирма”, попита Делян Добрев. По думите му сред учредяването и вписването на въпросната фирма, тя се е задължила да направи допълнителна парична вноска в размер на 250 000 евро. „Ако се чудите в кои сметки са влезли тези пари, ще ви покажа удостоверение – КТБ, където „Авторска телевизия” на Елена Йончева е направила превод в размер на 5 000 лева, а от друга страна – валутен превод в размер на 161 000 евро”, подчерта Делян Добрев. Той посочи, че според пълномощното за офшорната фирма, упълномощено лице е Зорница Блъскова. „Ако потърсите в интернет информация за лицето Зорница Блъскова, ще видите, че тя е съдружник с лицето Георги Георгиев в една много интересна фирма – „Инвестмънт Проджектс” АД. Същата тази фирма е във всички доклади за източването на КТБ”, коментира още Делян Добрев. \r\nТой попита Елена Йончева още дали за периода 2005 – 2009 г. е получила близо 700 000 лева от дружества, включително с държавно участие. „Вие г-жо Йончева ходила ли сте в КТБ? Нали знаете, че има списък, където се откриха и други ваши колеги, в този списък вие фигурирате 6 пъти”, коментира още Делян Добрев и допълни: „Визирам колегите от ляво, при вас се получава крадецът вика „Дръжте крадеца”. \r\nВ лично обяснение Елена Йончева призова, ако някой притежава информация за конкретни корупционни схеми, да внесе сигнал до прокуратурата и останалите компетентни органи. \"Никога не съм използвала държавни или общински средства, нито съм участвала в държавен или общински бизнес\", посочи Йончева.  \r\nИван ЛАЗАРОВ", "date": "2018.01.23", "title": "Делян Добрев, ГЕРБ: Месеци наред Елена Йончева хвърля кьорфичеци към мен, при колегите от ляво крадецът вика \"Дръжте крадеца\""}
{"url": "http://www.focus-news.net/news/2018/01/23/2480571/zadarzhaha-mazh-za-bludstvo-v-stolichniya-kv-bakston.html", "text": "Софийска районна прокуратура задържа обвиняем за извършено снощи – на 22 януари – блудство в кв. „Бъкстон“, съобщиха от пресцентъра на Прокуратурата на Р България. Под ръководството и надзора на Софийска районна прокуратура е образувано бързо производство срещу Георги Тодоров, за това, че снощи, около 20.00 часа, в София, кв. „Бъкстон“, ул. „Солун“, е извършил блудствени действия, с цел да удовлетвори полово желание (без съвкупление), като употребил за това заплаха, заявявайки на пострадалата Й.: „Вече те хванах, сега ще видиш какво ще ти се случи“; „Този път избяга, но другия ще те хвана“; „Първо ще те изнасиля, а после ще те убия“. Описаното деяние представлява извършено престъпление по чл. 150, ал. 1 НК, което се наказва с наказание „лишаване от свобода“ от две до осем години.\r\nС оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 25 януари 2018 г. в сградата на СРС, НО, когато ще бъде разгледано и искането за вземане по отношение на Тодоров на мярка за неотклонение „Задържане под стража“. \r\nПо делото са налице данни, че непосредствено след осъществяване на описаното по-горе престъпление, Тодоров се е насочил към друга жена – намираща се в близост - препречвайки й пътя, не позволявайки й да мине покрай него, но това лице не е установено към момента от органите на досъдебното производство. Поради тази причина, Софийска районна прокуратура апелира към гражданите, които са станали свидетели в рамките на вчерашния ден на деянието на Тодоров, или са пострадали от действия, нарушаващи половата неприкосновеност, да се свържат незабавно с най-близкото полицейско управление или с прокуратурата.", "date": "2018.01.23", "title": "Задържаха мъж за блудство в столичния кв. „Бъкстон“"}
{"url": "http://www.focus-news.net/news/2018/01/23/2480572/kyustendil-rayonen-sad-dupnitsa-zasedava-po-myarkata-za-neotklonenie-na-zadarzhanite-za-vzriva-na-bankomat-v-sapareva-banya.html", "text": "Районен съд – Дупница заседава по искането за вземане на мярка за неотклонение „Задържане под стража” спрямо привлечените като обвиняеми за взрива на банкомат в Сапарева баня. Това съобщиха за Радио „Фокус” – Кюстендил от Районен съд – Дупница. Искането е внесено от страна на Районна прокуратура – Дупница. То е по отношение на 40-годишният Красимир Йорданов-Джонката и 35-годишнията Кирил Микев-Свещичката. Двамата, заедно с 41-годишният Тодор Богданов, бяха обявени за издирване миналата година за обир на 9 000 лв. от банкомат в центъра на Сапарева баня.\r\nВенцеслав ИЛЧЕВ", "date": "2018.01.23", "title": "Кюстендил: Районен съд – Дупница заседава по мярката за неотклонение на задържаните за взрива на банкомат в Сапарева баня"}
{"url": "http://www.focus-news.net/news/2018/01/23/2480573/ministar-nikolay-nankov-totalna-mitologema-e-tvardenieto-za-kontsentratsiyata-na-obshtestveni-porachki-i-na-firmi-v-daden-oblasten-grad.html", "text": "Тотална митологема е твърдението за концентрацията на обществени поръчки и на фирми в даден областен град. Това каза министърът на регионалното развитие Николай Нанков по време на дебатите по вота на недоверие към кабинета „Борисов“ 3 за провала му в борбата с корупцията и във връзка с твърдението на говорителя на БСП Елена Йончева, че по програмата на саниране се дават обществени поръчки на определени фирми, близки до властта, предаде репортер на Агенция „Фокус“. Министърът посочи, че за пореден път се употребява темата със санирането като \"голямата корупция\". „Една лъжа повторена сто пъти, може би звучи като истината. На различни дебати заклеймяването на програмата с подобни манипулативни тези, наистина обрича нейното бъдеще като може би на нетолкова оптимистично“, коментира министър Николай Нанков. Той припомни, че от БСП още в самото начало са плашели хората с тази програма. По думите му програмата за саниране се оптимизира и като контролни механизми, и като цени. „Вие споменахте на първо място темата за концентрацията на обществени поръчки, и на определени фирми в даден областен град, което е тотална митологема. Факт, който не почива на никакви доказателства. Към момента са приключени 1517 сгради, а активните строители са 967. По-голяма диверсификация на строителния бранш в подобна публична програма, здраве му кажи“, каза министърът. Той обърна внимание, че половин милиард лева са раздадени без каквито и да е цени при управление на БСП. „Вие тогава твърдяхте, че пазарът определя и формира цените. Такъв принцип заложихме и ние, когато стартирахме програмата. На пазарен принцип, фирмите изпълнителки да се конкурират“, посочи министърът на регионалното развитие. Според него обидно звучи, че ГЕРБ и правителството са корумпирани. Нанков заяви, че обидно звучи да се твърди, че са корумпирани кметовете, над 100 хил. работници, строители, проектанти, консултанти, надзорници  по програмата. \"Дайте да докараме консултанти и кметове от чужбина и да се реши проблемът, който съществува във вашите глави“, обърна се министър Николай Нанков към БСП. \r\nДеница КИТАНОВА", "date": "2018.01.23", "title": "Министър Николай Нанков: Тотална митологема е твърдението за концентрацията на обществени поръчки и на фирми в даден областен град"}
{"url": "http://www.focus-news.net/news/2018/01/23/2480574/smolyan-snyag-vali-v-grada-patnite-nastilki-sa-mokri.html", "text": "Сняг вали в града, пътните настилки по улиците в града са мокри, предаде репортер на Радио „Фокус“ – Смолян. Все още няма образувана снежна покривка. Автомобилният трафик в следобедните часове е интензивен по централните улици в града.\r\nВ областта няма снеговалеж, съобщи дежурният в Областно пътно управление – Смолян. Засега валежите са само в Смолян. По републиканските пътища движението на автомобили се осъществява при зимни условия. Пътните настилки са мокри, на места заснежени и заледени, но почистени и опесъчени.\r\nНели ГЕРГЬОВСКА", "date": "2018.01.23", "title": "Смолян: Сняг вали в града, пътните настилки са мокри"}
{"url": "http://www.focus-news.net/news/2018/01/23/2480575/d-r-mariya-kamenova-rzi-montana-predepidemichna-e-obstanovkata-v-oblastta.html", "text": "Влизаме в предепидемична обстановка. Това каза за Радио \"Фокус\" - Видин д-р Мария Каменова от РЗИ - Монтана. Предполага се, че в рамките на няколко дни ако заболеваемостта продължи да нараства, може да се стигнат и стойности за обявяване на грипна епидемия. „За седмицата от 16 до 22 януари заболеваемостта в областта е 200.93 на 10 000. Най-високи са стойностите на заболяването във възрастовата група от 7 до 14 години, като там заболеваемостта е от 777 на 10 000,  следва възрастовата група от 15 до 29 години – 385 на 10 000 и на трето място е групата на децата до 4-ри годишна възраст, при които заболеваемостта е 182.93 на 10 000“. Тя обясни, че при стойности 400 на 10 000 се обявява грипна епидемия. „Издава се заповед на директора на РЗИ при грипна епидемия, която се изпраща на регионалното управление на образованието за прекратяване на учебните занятия, прекратяват се  детските и женските консултации, препоръчва се ограничаване на контактите на хората“, посочи д-р Каменова.\r\nАнна ЛОЗАНОВА", "date": "2018.01.23", "title": "Д-р Мария Каменова, РЗИ - Монтана: Предепидемична е обстановката в областта"}
{"url": "http://www.focus-news.net/news/2018/01/23/2480576/stara-zagora-zadarzhaha-shestima-prebili-i-ograbili-mazh-v-selo-cherna-gora.html", "text": "Окръжна прокуратура-Стара Загора привлече като обвиняеми Юлиян И., на 23 г. и Илия И., на 26 г., за грабеж, както и Васил Г., на 37 г. , Павлин И., на 28 г., Георги  Г., на 33 г., и Ташко Г., на 23 г., за грабеж в условията на опасен рецидив. Деянието е извършено от обвиняемите в съучастие помежду им, като съизвършители. Това съобщиха от пресцентъра на Апелативна прокуратура-Пловдив.\r\nУстановено е, че на 20 януари 2018 г. в 2.00 часа в село Черна гора, общ. Братя Даскалови, шестимата обвиняеми взломили прозорец на къща и проникнали в нея. Те принудили собственика да легне на леглото, завили го с одеяло и му нанесли побой. След това отнели мобилен телефон, захранване за видеокамери, монитор, 2 броя флаш памет, рутер и др. Вещите, предмет на грабежа, са били предадени от установените извършители.\r\nОбвиняемите Ташко Г, Юлиян И., Васил Г., Павлин И., Илия И. и Георги Г. са задържани за срок от 72 часа с постановление на наблюдаващия прокурор. Предстои Окръжна прокуратура-Стара Загора да внесе искане в съда за вземане на мярка за неотклонение „задържане под стража“ спрямо тях. По делото е извършен оглед на веществени доказателства, назначени са експертизи, разпитани са свидетели.", "date": "2018.01.23", "title": "Стара Загора: Задържаха шестима, пребили и ограбили мъж в село Черна гора"}
{"url": "http://www.focus-news.net/news/2018/01/23/2480577/afp-chetirima-dushi-sa-zaginali-pri-katastrofa-mezhdu-samolet-i-helikopter-v-germaniya.html", "text": "Четирима души са загинали при катастрофа между самолет и хеликоптер в Германия, съобщава AFP. Двете превозни средства са се сблъскали във въздушното пространство над град Филипсбург, намиращ се недалеч от границата с Франция.\r\nИнформацията е дадена от говорител на полицията, който е разкрил също така, че районът, в който са хеликоптера и самолета са паднали, е отцепен. \r\nИзясняват се причините около инцидента. : Цанко Цолов", "date": "2018.01.23", "title": "AFP: Четирима души са загинали при катастрофа между самолет и хеликоптер в Германия"}
{"url": "http://www.focus-news.net/news/2018/01/23/2480578/bulgargaz-otreche-tvardeniyata-za-zaporirane-na-smetki.html", "text": "От начало на месец ноември 2017 г. доставките на природен газ за \"Булгаргаз\" ЕАД от \"Петрокелтик\" ООД са преустановени. Към настоящия момент в \"Булгаргаз\" ЕАД не е постъпила информация за отпадане на основанието за вдигане на запора върху вземанията на \"Петрокелтик\" ООД. изнесената в пресата информация би могла да създаде излишно напрежение, свързано със сигурността и непрекъснатостта на доставките за страната. Това се посочва в позиция на \"Булгаргаз\" по повод твърденията, че сметките на дружеството може да бъда запорирани. \r\n\"Фокус\" публикува пълния тест на становището на дружеството:", "date": "2018.01.23", "title": "\"Булгаргаз\" отрече твърденията за запориране на сметки"}
{"url": "http://www.focus-news.net/news/2018/01/23/2480579/dobrich-uslovni-prisadi-i-globi-po-200-leva-poluchiha-devetima-nelegalni-bezhantsi.html", "text": "Районният съд в Генерал Тошево е одобрил днес споразуменията на Районната прокуратура със задържаните 9 нелегални бежанци, преминали незаконно в Румъния през землището на село Росица в края на миналата година, съобщиха от пресцентъра на Апелативна прокуратура – Варна. Чуждите граждани, които са от Сирия и Ирак, сред които има и две жени, са осъдени на 8 месеца лишаване от свобода с 3-годишен изпитателен срок и глоби по 200 лева. Съдът е отменил наложените им мерки за неотклонение и деветимата чужденци ще бъдат настанени в бежанския лагер в Любимец. \r\nТе бяха предадени на съд за това, че в условията на продължавано престъпление на 29 ноември 2017 г. през неустановен ГКПП на границата на Република България с Република Турция, влезли през границата на страната ни без разрешение на надлежните органи на властта. След нелегалното влизане на територията на Република България иракчаните и сирийците излезли от страната ни и преминали в Румъния на 7 декември м.г. , също без разрешение - престъпление по чл. 279,  ал. 1, във връзка с чл. 26 ал. 1 от НК.\r\nНа 7 декември м.г.  на българо-румънската граница гранични наряди установили множество следи, оставени от хора с посока на движение към Румъния. Чуждите граждани били задържани от румънски патрул в землището на с. Думбравене и предадени българските власти.\r\nСпоразуменията са окончателни и влизат в сила веднага.", "date": "2018.01.23", "title": "Добрич: Условни присъди и глоби по 200 лева получиха деветима нелегални бежанци"}
{"url": "http://www.focus-news.net/news/2018/01/23/2480580/vitseremierat-valeri-simeonov-votat-na-nedoverie-e-neshto-infantilno-zashtoto-govori-obshto-za-koruptsiyata.html", "text": "Вотът на недоверие е нещо инфантилно, защото говори общо за корупцията. Това, което в момента става е позорно и за политиката ,и за Народното събрание. Това каза вицепремиерът Валери Симеонов по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „При твърденията за оградата по границата не става въпрос за журналистика, а за нелепа пропагандна кампания.Отново тук от трибуната на Народното събрание се изричат поредица от неверни твърдения. Първо беше казано, че съоръжението е некачествено“, заяви Симеонов. Той поясни, че е разбрал това, когато е организирал обход на оградата с вертолет и лично се е обадил на Корнелия Нинова и я е поканил, но тя не е дошла. Симеонов обърна внимание, че докладът, който се цитира, е от времето на служебния кабинет и добави, че според него едно такова твърдение за пореден път обругава и оклеветява труда и усилията не само на хората, които са го правили, а на тези, които са отговаряли за това. „Второто невярно твърдение е, че преди зимата оградата започнала да пада. Не е започнала да пада ей-така от само себе си. Оградата падна при проливни валежи и то само на тези места, където нямаше силна преграда, която да спре пороите, формирали се в резултат на валежи с 315 л./кв.м.“, заяви вицепремиерът. \r\n„Не отговаря на истината, че нашата ограда е била по-скъпа от тази на Гърция“, посочи Симеонов. „Към всички тези лъжи, които бяха изказани ще си позволя да припомня и редица други лъжи, които бяха изказани по медиите и в някакъв материал, странно защо беше нарачен документален филм. Там ставаше въпрос за абсолютно неверни факти“, коментира вицепремиерът. \r\nСимеонов отговори на въпрос на лидера на БСП Корнелия Нинова дали е спазил обещанието си да пусне в прокуратурата сигнали за туризма: „Между четири е шест сигнала съм пуснал в областта на туризма“. \"Корупция има от Щатите, до Тунис“, коментира още вицепремиерът Валери Симеонов и попита лидера на БСП Корнелия Нинова колко сигнала е пуснала лично до прокуратурата. \r\nДеница КИТАНОВА", "date": "2018.01.23", "title": "Вицеремиерът Валери Симеонов: Вотът на недоверие е нещо инфантилно, защото говори общо за корупцията"}
{"url": "http://www.focus-news.net/news/2018/01/23/2480581/veliko-tarnovo-uchenitsi-ot-tri-uchilishta-sa-se-vklyuchili-v-arheologicheskata-shkola-na-krepostta-ryahovets-prez-2017-godina.html", "text": "Ученици от три училища са се включили в единствената по рода си археологическа школа, провела се на крепостта „Ряховец“ през изминалата година. Това каза за Радио „Фокус“ – Велико Търново директорът на Исторически музей – Горна Оряховица Пламен Мадемов. Той припомни, че инициативата се е провела за втора поредна година. Миналото лято деца от три училища – СУ „Георги Измирлиев“ и СУ „Вичо Грънчаров“ в Горна Оряховица, както и Природо-математическа гимназия „Васил Друмев“ – Велико Търново, са се включили в археологическите проучвания. Разкопките са били съсредоточени в района на Западната порта на крепостта. Там младежите са имали възможност да изработват план-квадратна схема, да измерват с технически уреди, да рисуват различните находки и да ги инвентаризират. Пламен Мадемов посочи, че през 2017 година археологическата школа е продължа по-дълго време – 15 дни. Като своеобразно продължение на школата през лятото ученици и младежи са се включили в  доброволческа акция за почистване на находките от крепостта „Ряховец“, провела се в рамките на „семейните съботи“ в Музея.  „Всички желаещи идваха през съботите в Музея. Те се запознаха с находките от различните етапи, които са открити през това лято на крепостта „Ряховец“, и паралелно с това ни помогнаха, за да може по-бързо да бъде организирано тяхното почистване“, посочи Пламен Мадемов.\r\nНадежда КРЪСТЕВА", "date": "2018.01.23", "title": "Велико Търново: Ученици от три училища са се включили в археологическата школа на крепостта „Ряховец“ през 2017 година"}
{"url": "http://www.focus-news.net/news/2018/01/23/2480582/vitsepremierat-valeri-simeonov-vmesto-da-e-balgarskata-tereza-mey-korneliya-ninova-se-prevrashta-v-edna-politicheska-anita-meyzer.html", "text": "Вместо да е българската Тереза Мей, Корнелия Нинова се превръща в една политическа Анита Мейзер. Това каза вицепремиерът Валери Симеонов по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Искате вот, за който си измисляте аргументите 10 дена преди това\", обърна се вицепремиерът към БСП. По отношение на твърдението на ДПС, че активистка на НФСБ е била хваната в каналджийство, той заяви, че са далеч от богатия им опит. \"Най-малко вие можете да давате оценка  на политическа сила, която е поела отговорността да участва в управлението и срещу която не можете да извадите една думичка за корупция и злоупотреба\", каза Симеонов, като посочи, че такъв е манталитетът и на БСП. Той призова за смирение по време на европредседателството и каза, че след това ще имат време да си разчистват сметките. \"Вотът е жалък\", завърши Симеонов и добави, че вместо в българска Тереза Мей, Корнелия Нинова се превръща в една политическа Анита Мейзер. \r\nДеница КИТАНОВА", "date": "2018.01.23", "title": "Вицепремиерът Валери Симеонов: Вместо да е българската Тереза Мей, Корнелия Нинова се превръща в една политическа Анита Мейзер"}
{"url": "http://www.focus-news.net/news/2018/01/23/2480583/veliko-tarnovo-vlagat-750-000-leva-v-blagoustroystvo-na-naselenite-mesta-v-obshtinata.html", "text": "750 000 лева ще бъдат вложени през новата година в благоустрояването на населените места в община Велико Търново, съобщиха от пресцентъра на Общината. За поредна година кметът Даниел Панов и екипът му планират сериозен ресурс за подобряване на инфраструктурата и урбанизираната среда в селищата край общинския център. Както през миналата, така и през настоящата година средствата във фонда по програма „Местни инициативи“ ще са 450 000 лева. Чрез нея кметовете и кметските наместници кандидатстват за финансиране на собствени проекти. \r\nРемонти на улици, тротоари, площадни и обществени пространства са дейностите, които представителите на местната власт в населените места от общината са посочили като приоритетни.\r\nОще над 300 000 лева ще бъдат вложени в инфраструктурата на населените места и по новата инвестиционна програма на Община Велико Търново. \r\nПрограмата „Местни инициативи“ и целият инвестиционен план ще бъдат гласувани в рамките на Бюджет 2018, а това ще се случи на предстоящата на 25 януари сесия на Великотърновски общински съвет.\r\nПовече от 30 проекта за 450 000 лева бяха реализирани по „Местни инициативи“ през 2017 година. В 28 населени места бяха асфалтирани улици и участъци от локалните пътни мрежи. Подобрена бе инфраструктурата в Дебелец, Килифарево, Самоводене, Ново село, Габровци, Шемшево, Леденик, Ялово, Дичин, Велчево и др. В Дебелец стартира ремонт на площадното пространство и градския фонтан, който ще продължи и през настоящата година. Реконструкция на водостоци също бе сред дейностите, финансирани по програмата. В с. Момин сбор бе ремонтирана сградата на кметството, в с. Русаля бе обновен пенсионерският клуб, а в с. Велчево бе монтирана нова дограма на местното читалище. \r\nФинансовата рамка на програма „Местни инициативи“ расте от 2012 година насам, по инициатива на Даниел Панов. Средствата във фонда нараснаха от 160 000 до 450 000 лева годишно.", "date": "2018.01.23", "title": "Велико Търново: Влагат 750 000 лева в благоустройство на населените места в общината"}
{"url": "http://www.focus-news.net/news/2018/01/23/2480584/sv-sinod-reshi-vsekidnevno-vav-vsichki-hramove-i-manastiri-da-se-otsluzhva-molitva-protiv-priemaneto-na-istanbulskata-konventsiya.html", "text": "Св. Синод реши всекидневно във всички храмове и манастири да се отслужва молитва против приемането на Истанбулската конвенция. Това става ясно от решение на Св. Синод на Българската православна църква.\"Фокус\" публикува решението без редакторска намеса:", "date": "2018.01.23", "title": "Св. Синод реши всекидневно във всички храмове и манастири да се отслужва молитва против приемането на Истанбулската конвенция"}
{"url": "http://www.focus-news.net/news/2018/01/23/2480585/pazardzhik-predstoi-detaylno-razglezhdane-na-byudzheta-na-obshtina-panagyurishte-za-2018-godina.html", "text": "Предстои детайлно разглеждане на проекта за бюджет на Общината за 2018 година в постоянните комисии на Общинския съвет. Това съобщи за Радио „Фокус“ – Пазарджик Радка Костуркова от общинската администрация. Тя обясни, че проектът на бюджета за 2018 година е съобразен с приоритетите на Общинския план за развитие на община Панагюрище 2014-2020 година и Програмата за управление на община Панагюрище 2015-2019. Той предвижда устойчивост и надграждане на дейностите във всички сфери на обществените услуги. „В приходната част са отразени размерите на бюджетните взаимоотношения между централния бюджет и бюджета на Община Панагюрище за 2018 година, определените със Закона за държавния бюджет на Република България за 2018 година и очакваните постъпления от общинските данъчни и неданъчни приходи. В разходната част за делегираните от държавата дейности са планирани средства за трудови разходи, издръжка и капиталови разходи при спазване на изискванията на ЗДБРБ за 2018 година и указания на Министерство на финансите. В плана за разходите, в частта за делегираните от държавата дейности, са разпределени всички средства, определени по Единни разходни стандарти. При прогнозиране на разходите за местни дейности е направена максимално реалистична преценка. Инвестиционните разходи в община Панагюрище са за нови и преходни обекти, като се акцентира върху ремонти по изграждането, ремонта и поддържането на пътната и улична мрежа, имотите общинска собственост и изграждане на модерна образователна инфраструктура. Запазва се приетия през 2018 година механизъм на разпределяне на средства за инвестиции по кметства“, коментира Костуркова.\r\nВаня НИКОЛОВА", "date": "2018.01.23", "title": "Пазарджик: Предстои детайлно разглеждане на бюджета на Община Панагюрище за 2018 година"}
{"url": "http://www.focus-news.net/news/2018/01/23/2480586/premierat-boyko-borisov-razgovarya-s-makedonskiya-si-kolega-zoran-zaev-za-aktivizirane-na-rabotata-po-transportnata-infrastruktura.html", "text": "Министър-председателят Бойко Борисов разговаря с премиера на Република Македония Зоран Заев за активизиране на работата по изграждането на транспортната инфраструктура на Балканите, съобщиха от правителствената информационна служба. Борисов посочи, че при срещите си в Страсбург е поставил въпроса за свързаността като първа стъпка за интеграцията на страните от региона, която може да бъде направена още докато държавите се подготвят за членство.\r\nБългарският премиер каза, че е изтъкнал важността на Коридор №8 за целия континент и необходимостта страните, които не ползват еврофондове, да бъдат подпомогнати финансово.\r\nБойко Борисов посочи също, че е възложил на министъра на транспорта, информационните технологии и съобщенията да следи лично хода на реализацията на жп линията между София и Скопие – проект, чието значение беше изтъкнат и от много жители на Струмица по време на съвместното заседание на правителствата на България и Република Македония.", "date": "2018.01.23", "title": "Премиерът Бойко Борисов разговаря с македонския си колега Зоран Заев за активизиране на работата по транспортната инфраструктура"}
{"url": "http://www.focus-news.net/news/2018/01/23/2480587/sport-anton-shipulin-izvan-spisaka-na-mok-za-olimpiyskite-igri-v-pyonchan.html", "text": "Руският биатлонист Антон Шипулин е останал извън списъка на Международния олимпийски комитет за Олимпиадата в Пьончан, която започва в началото на февруари. Това са съобщили от Руския олимпийски комитет във вторник. Шипулин има множество отличия в зимните спортове, сред които титла от дисциплината Масов старт от сезона 2014-15 г. и златен медал от щафетата, спечелен като част от руския отбор по време на Олимпиадата в Сочи.", "date": "2018.01.23", "title": "Спорт: Антон Шипулин извън списъка на МОК за Олимпийските игри в Пьончан"}
{"url": "http://www.focus-news.net/news/2018/01/23/2480588/valeri-zhablyanov-kachestvata-na-liderite-na-bsp-shte-gi-pretsenyat-izbiratelite-a-partiyata-na-valeri-simeonov-trudno-bi-mogla-da-se-otkrie-s-mikroskop.html", "text": "Качествата на лидерите на БСП ще ги преценят българските избиратели, а партията на Валери Симеонов трудно би могла да се открие с микроскоп. Това каза в процедура по начина на водене зам.-председателят на Народното събрание и депутат от БСП Валери Жаблянов във връзка с изказването на вицепремиера Валери Симеонов, че Корнелия Нинова се е превърнала в политическата Анита Мейзер, предаде репортер на Агенция „Фокус“. „Уважаваме всички аргументи, но от тази трибуна да се раздават лични квалификации и впечатления по политическата дейност на лидерите на опозицията, не е най-подходящият вариант да блеснете пред собствените си избиратели“, обърна се Валери Жаблянов към вицепремиера Валери Симеонов. Според него председателстващият заседанието Емил Христов е имал възможност да му наложени наказания за това.\r\n„Страхът от това някои да си признае, че правителството на България се проваля в борбата с корупцията се изражда в най-банални квалификации на опозицията“, заяви Жаблянов. В друга процедура по начина на водене Димитър Главчев от ГЕРБ обърна внимание, че наказания на членовете на Министерски съвет не могат да бъдат налагани. \r\nДеница КИТАНОВА", "date": "2018.01.23", "title": "Валери Жаблянов: Качествата на лидерите на БСП ще ги преценят избирателите, а партията на Валери Симеонов трудно би могла да се открие с микроскоп"}
{"url": "http://www.focus-news.net/news/2018/01/23/2480589/yordan-tsonev-dps-nedorazumenieto-valeri-simeonov-govori-s-mentorski-ton-na-dps-edna-partiya-sas-zaslugi-za-mira-i-demokratsiyata-v-balgariya.html", "text": "Освен тази цинична обида към ръководител на парламентарна група и на цяла партия, при това най-голямата от опозицията, с менторския тон, с който ни говори, ще използвам неговия тон - това недоразумение, се обръща към една партия със заслуги за мира и демокрацията в България. Заслуги за нашето европейско и Натовско членство, защото наистина сте недоразумение. С тези думи от парламентарната трибуна народният представител от ПГ на ДПС Йордан Цонев се обърна към вицепремиерът Валери Симеонов, докато правеше процедура по начина на водене заради негово изказване по време на дебатите по инициирания вот на недоверие към правителството, предаде репортер на Агенция „Фокус”. Йордан Цонев се обърна към председателстващия пленарното заседание Емил Христов с думите: „Вероятно не може да изгоните и да наложите наказание на вицепремиер, но можете да му правите бележка, докато говори”. \r\nИван ЛАЗАРОВ", "date": "2018.01.23", "title": "Йордан Цонев, ДПС: Недоразумението Валери Симеонов говори с менторски тон на ДПС - една партия със заслуги за мира и демокрацията в България"}
{"url": "http://www.focus-news.net/news/2018/01/23/2480590/stefan-mirev-oblasten-upravitel-na-pazardzhik-shte-sledim-nivata-na-zabolevaemost-i-kogato-spadnat-do-normata-shte-otmenim-gripnata-epidemiya.html", "text": "Учебните занятия се възобновяват от утре, но грипната епидемия остава. Това каза областният управител Стефан Мирев на пресконференция след днешното заседание на Регионалния пандемичен комитет, предаде репортер на Радио „Фокус“ – Пазарджик. Мирев обясни, че заболеваемостта в област Пазарджик е висока и поради тази причина грипната епидемия остава в сила. В същото време фокусът на възрастовата група се измества в обхвата 30 - 50 години, което не дава основания да се прави предложение пред Министъра на образованието за удължаване на грипната ваканция за учениците. От утре учебните занятия в Пазарджишка област ще бъдат възобновени. Грипната епидемия остава безсрочна. „Ще следим нивата на заболеваемост и когато спаднат до нормата, ще я отменим“, добави Стефан Мирев. По данни на РЗИ - Пазарджик заболеваемостта от грип и ОРЗ е 270 на 10 000 души (над 95 персентил).\r\nВаня НИКОЛОВА", "date": "2018.01.23", "title": "Стефан Мирев, областен управител на Пазарджик: Ще следим нивата на заболеваемост и когато спаднат до нормата, ще отменим грипната епидемия"}
{"url": "http://www.focus-news.net/news/2018/01/23/2480591/uchitel-e-udaril-uchenik-v-65-o-uchilishte-v-busmantsi.html", "text": "Учител е ударил ученик в 65-о училище в Бусманци. Това потвърдиха за Агенция „Фокус“ от  пресцентъра на СДВР.  Младежът е откаран за преглед в болнично заведение. На място има полицейски екип. Сигналът е подаден малко преди 15.00 часа. Изясняват се всички обстоятелства около случая.", "date": "2018.01.23", "title": "Учител е ударил ученик в 65-о училище в Бусманци"}
{"url": "http://www.focus-news.net/news/2018/01/23/2480592/korneliya-ninova-bsp-prokuraturata-ne-obrazuva-dosadebno-proizvodstvo-sreshtu-elena-yoncheva-po-signal-na-valeri-simeonov-no-sreshtu-nego-ima-dve-za-ogradata.html", "text": "Прокуратурата отказа да образува досъдебно производство срещу Елена Йончева по сигнал на Валери Симеонов, но прокуратурата има две производства за оградата, за която вина носи вицепремиерът. Това каза в лично обяснение лидерът на БСП Корнелия Нинова във връзка с изказването на вицепремиера Валери Симеонов, че се е превърнала в политическата Анита Мейзер, предаде репортер на Агенция „Фокус“. „Това е отговорът, без спекулации, без нападки, без обиди. Истината:  срещу Елена нищо – срещу него – две“, заяви Нинова. „Наистина недопустим език и груби обиди. Не към мен лично Има една хубава мисъл, г-н Симеонов: „Не трябва да се обиждаш, когато говори умен човек, а когато говори глупав, защо изобщо да се обиждаш?“, обърна се лидерът на БСП към вицепремиера Валери Симеонов. „Вземам тази дума не за да се оправдавам и да давам лично обяснение, а за да защитя Елена Йончева, а да ви кажа, че вие оправдахте тезата ми в началото на изказването. Когато посочи корупцията, върху него се хвърля цялата система на манипулации, лъжи, обиди, груби думи, на цинизъм, но отговорът е само един“, допълни Нинова. \r\nДеница КИТАНОВА", "date": "2018.01.23", "title": "Корнелия Нинова, БСП: Прокуратурата не образува досъдебно производство срещу Елена Йончева по сигнал на Валери Симеонов, но срещу него има две за оградата"}
{"url": "http://www.focus-news.net/news/2018/01/23/2480593/pleven-politsiyata-zadarzha-mazh-za-ubiystvo-v-cherven-bryag.html", "text": "Полицията задържа мъж за убийство в Червен бряг. Това съобщиха от пресцентъра на МВР. На 22 януари към 8.20 часа чрез тел. 112 в полицията постъпил сигнал за мъж с прободна рана, който търси помощ в аптека в град Червен бряг. Незабавно на мястото е изпратен автопатрул. Полицаите намерили безжизненото тяло на пострадалия във фоайето на аптеката. Установена е самоличността му – 52-годишен от Червен бряг. Пристигналият на местопроизшествието медицински екип констатирал смъртта му, настъпила от кръвозагуба. Според първоначалната информация, мъжът бил прободен на улица в града  минути преди обаждането на спешния телефон Незабавно били предприети оперативно-издирвателни и процесуално-следствени действия, осъществени под ръководството на окръжен прокурор по образуваното досъдебно производство. В резултат на това, в автобус, на път към София, бил заловен извършителят – 31-годишен от Червен бряг. \r\nПървоначално той бил задържан в полицията за срок до 24 часа по Закона за МВР. Плевенската окръжна прокуратура го е привлякла като обвиняем по чл. 115 от НК. На 23 януари, с постановление на прокурор от Окръжна прокуратура – Плевен, той е задържан за срок до 72 часа. Разследването по случая продължава.", "date": "2018.01.23", "title": "Плевен: Полицията задържа мъж за убийство в Червен бряг"}
{"url": "http://www.focus-news.net/news/2018/01/23/2480594/kyustendil-zam-kmetat-svetoslav-vasilev-beshe-pocheten-gost-na-otchetnoto-sabranie-na-sayuza-na-ofitserite-i-serzhantite-ot-zapasa-i-rezerva.html", "text": "Зам.-кметът на Община Кюстендил Светослав Василев беше почетен гост на отчетното събрание на Съюза на офицерите и сержантите от запаса и резерва, предаде репортер  на Радио „Фокус” – Кюстендил. Събитието се проведе в клуба на запасните офицери и сержанти в града. Беше представен доклад за дейността на общинската организация. Беше посочено, че съюзът в Кюстендил навлиза в своя нов цикъл от четиригодишна дейност, който включва организацията на предстоящите отчетните общински и областни конференции в региона.\r\nВенцеслав ИЛЧЕВ", "date": "2018.01.23", "title": "Кюстендил: Зам.-кметът Светослав Василев беше почетен гост на отчетното събрание на Съюза на офицерите и сержантите от запаса и резерва"}
{"url": "http://www.focus-news.net/news/2018/01/23/2480595/reuters-11-strani-imat-namerenie-da-podpishat-dogovora-za-transtihookeansko-partnyorstvo.html", "text": "11 страни имат намерение да подпишат през месец март договора за Транстихоокеанско партньорство без участието на САЩ, това са съобщили от японското министерство на икономиката във вторник, предава Reuters. Информацията е дадена след среща на заинтересуваните от сключването на търговското споразумение държави, проведена в Токио. \r\nОфициални лица от канадското правителство са потвърдили информацията, като според тях Отава ще участва в договора, тъй като си е „подсигурила реални дивиденти“. \r\nПо-рано от администрацията на американския президент Доналд Тръмп разкриха, че САЩ вече нямат намерение да участват, въпреки че премиерът на Австралия Малкълм Търнбул отбеляза, че „вратата остава отворена“ за Вашингтон. \r\n11 страни, които смятат да подпишат сделката освен Япония, Канада и Австралия, са Бруней, Чили, Малайзия, Мексико, Нова Зеландия, Перу, Сингапур и Виетнам. : Цанко Цолов", "date": "2018.01.23", "title": "Reuters: 11 страни имат намерение да подпишат договора за Транстихоокеанско партньорство"}
{"url": "http://www.focus-news.net/news/2018/01/23/2480596/varna-efektivna-prisada-i-lishavane-ot-pravo-da-upravlyava-mps-poluchi-shofyor-prichinil-smartta-na-svoy-kolega-po-nepredpazlivost.html", "text": "1 година и 4 месеца лишаване от свобода при общ режим и лишаване от право да управлява МПС за срока на ефективното си наказание получи днес предаденият на съд с обвинителен акт на Окръжната прокуратура във Варна Антон К., съобщиха от пресцентъра на Апелативна прокуратура – Варна. До присъдата на Варненския окръжен съд се стигна, след като подсъдимият поиска делото срещу него да се гледа при условията на съкратено съдебно следствие. Така заради процедурата наложеното му наказание от 2 години лишаване от свобода при общ режим бе редуцирано с една трета до 1, 4 год. затвор. \r\nНа 13 юли 2017 год. в гр. Суворово, Варненска област, в зърнобаза на „Агрос-98“ ООД при управление на влекач „МАН“ с прикачено полуремарке 47-годишният подсъдим нарушил правилата за движение по пътищата. Той предприел маневра на заден ход, без да се убеди, че пътят зад превозното средство е свободен. При маневрата Антон К. затиснал своя колега Хр. П. и така причинил по непредпазливост неговата смърт - престъпление по чл. 343, ал. 1, б. „в”, във връзка с чл. 342, ал. 1 от НК.", "date": "2018.01.23", "title": "Варна: Ефективна присъда и лишаване от право да управлява МПС получи шофьор, причинил смъртта на свой колега по непредпазливост"}
{"url": "http://www.focus-news.net/news/2018/01/23/2480597/tsvetan-tsvetanov-gerb-kogato-upravlyava-bsp-kontrabandata-e-s-visoki-niva-a-kogato-upravlyava-gerb-te-padat-nadolu.html", "text": "Мога отново да цитирам данни на тези асоциации, които същност са най-заинтересовани да показват резултатите от борбата срещу контрабандата. Виждате, че когато БСП управлява, тя е с най-високи нива. Когато управлява ГЕРБ, падат надолу. Това заяви от парламентарната трибуна народният представител и председател на ПГ на ГЕРБ Цветан Цветанов по време на дебатите по инициирания вот на недоверие към правителството, предаде репортер на Агенция „Фокус”. „В този дебат, както винаги се е доказвало, парламентът става средище на обидни квалификации. Не смятам, че това беше най-доброто, което очакваха да видят българските граждани”, посочи Цветанов.\r\nВъв връзка с отсъствието на министър-председателя Бойко Борисов от днешния дебат, Цветанов посочи: „Упрекът за това, че премиерът отсъства е несъстоятелен, защото в мотивите пише, че вотът е към Министерски съвет. Тук са всички министри и вицепремиери. Министър-председателят има ангажименти, за да може действително да се концентрира върху това, което държавата има днес като приоритет – това е председателството. Всеки ден министър-председателят провежда срещи”, заяви Цветанов.\r\nИван ЛАЗАРОВ", "date": "2018.01.23", "title": "Цветан Цветанов, ГЕРБ: Когато управлява БСП, контрабандата е с високи нива, а когато управлява ГЕРБ – те падат надолу"}
{"url": "http://www.focus-news.net/news/2018/01/23/2480598/evrodeputatat-momchil-nekov-prikanvam-za-evropeysko-zakonodatelstvo-sreshtu-dvoynite-standarti-pri-hranite.html", "text": "Приканвам за европейско законодателство срещу двойните стандарти при храните. Това каза евродепутатът от Групата на Прогресивния алианс на социалистите и демократите в Европейския парламент Момчил Неков в интервю за Агенция „Фокус“ за двойния стандарт при храните в държавите от ЕС. Той поясни, че след срещата за разработването на парламентарно становище за „Двойния стандарт при храните в Европейския съюз“ български институции, браншови и неправителствени организации са се обединили в изготвянето на силна българска позиция по темата. „Българските институции застанаха зад становището, което бях предложил. Смятам, че това е един добър мандат да го представя пред Комисията по земеделие в Европейския парламент“, каза Неков. Той поясни, че с документа се призовава за изработването на законодателство срещу тези нелоялни търговски практики.\r\nДеница КИТАНОВА", "date": "2018.01.23", "title": "Евродепутатът Момчил Неков: Приканвам за европейско законодателство срещу двойните стандарти при храните"}
{"url": "http://www.focus-news.net/news/2018/01/23/2480599/143-e-bezrabotitsata-v-severozapadniya-region.html", "text": "14,3% е безработицата в Северозападния регион, съобщиха за Радио „Фокус“ – Видин от Регионалната служба по заетост. Общият брой на регистрираните безработни в трите области – Видин, Враца и Монтана, е 24 786 души към 31 декември 2017г.  В област Враца безработните са 10 498 души, в област Монтана – 8088 души, в област Видин – 6 200 души. В сравнение с месец ноември 2017г. броят на безработните лица нараства в област Враца с 0.4 %, в област Монтана – няма нарастване, а в област Видин нараства с 1.4 %.  Безработните младежи до 29 г., регистрирани в бюрата по труда в края на декември, са 1708 в област Враца (с 3.9% по-малко спрямо ноември), 1217 в област Монтана (с 1.4% по-малко спрямо ноември) и 890 в област Видин (с 3.1% по-малко спрямо ноември). Продължително безработните лица с регистрация в бюрата по труда над 1 г., които са на възраст над 50 г., съставляват около 50% от безработните в целия Северозападен регион. В края на декември, в териториален аспект, на пазара на труда за едно свободно работно място са се конкурирали от 5 до 16 безработни лица в териториалните бюра по труда. Постъпилите на работа през декември безработни лица са 228 в област Монтана, 415 в област Враца и 169 в област Видин. Общо за трите области 690 лица или 85% са намерили работа със съдействието на бюрата по труда. Чрез програми и мерки е осигурена заетост на 3153 лица.", "date": "2018.01.23", "title": "14,3% е безработицата в Северозападния регион"}
{"url": "http://www.focus-news.net/news/2018/01/23/2480600/veliko-tarnovo-uchenitsi-ot-su-nikolay-katranov-v-svishtov-provedoha-otkrit-urok-posveten-na-ivan-vazov.html", "text": "Ученици от СУ “Николай Катранов“ в Свищов проведоха открит урок, посветен на Иван Вазов, съобщиха от пресцентъра на Община Свищов. По покана на училищния преподавател Маргарита Петрова, зам.-кметът Анелия Димитрова присъства на инициативата. По време на урока, който премина във вид на състезание, учениците от VII “б“ клас показаха много добра подготовка и отлични знания за живота и творчеството на бележития български писател. Часовете, в които учениците се занимават с допълнително изучаване на български език и литература, са част от проект “Твоят час“ и значително повишават подготовката им за външно оценяване.\r\nЗаместник-кметът Анелия Димитрова остана впечатлена от подхода на учителката към нейните учениците и ги поздрави за чудесното представяне. От името на общинското ръководство тя подари на всяко дете книга от български автор, а за целия клас – книжки и календар на Община Свищов, в които са описани фактите, които правят Свищов \"град на първите\".", "date": "2018.01.23", "title": "Велико Търново: Ученици от СУ “Николай Катранов“ в Свищов проведоха открит урок, посветен на Иван Вазов"}
{"url": "http://www.focus-news.net/news/2018/01/23/2480601/vidin-kolona-ot-tezhkotovarni-avtomobili-s-dalzhina-4-km-se-e-obrazuvala-na-gkpp-dunav-most-2-na-vhod.html", "text": "Колона от тежкотоварни автомобили с дължина 4 км се е образувала на ГКПП „Дунав мост 2“ на вход. Това каза за Радио „Фокус“ – Видин дежурният служител на пункта. На изход от страната чакащите тежкотоварни камиони са около 50 - 60. С пълно натоварване работят всички трасета на граничния пункт. На двата гранични пункта със Сърбия във Видинска област трафикът е слаб, няма чакащи автомобили, спокойно се преминава и от двете страни на границата. Пътищата за граничните пунктове в областта са проходими, пътните настилки са почистени до асфалт.\r\nАнна ЛОЗАНОВА", "date": "2018.01.23", "title": "Видин: Колона от тежкотоварни автомобили с дължина 4 км се е образувала на ГКПП „Дунав мост 2“ на вход"}
{"url": "http://www.focus-news.net/news/2018/01/23/2480602/izlozhba-na-savremenno-balgarsko-izkustvo-beshe-otkrita-v-evropeyskiya-parlament.html", "text": "Зам.-министърът на културата Амелия Гешева откри изложба на съвременно българско изкуство в Европейския парламент, съобщиха от пресцентъра на министерството. Експозицията е организирана съвместно със службата на ЕП за комуникации и художествени проекти. Включени са и творби от постоянната колекция на Парламента. \r\nПредставени са творби на Тодор Азманов, Божидар Бояджиев, Андрей Даниел, Любен Генов, Борис Мисирков, Надежда Олег Ляхова, Станислав Памукчиев, Георги Трифонов и др. \r\nВ каталога към изложбата под мотото „Синергия” се проследява развитието на българските културни традиции през вековете. Тя ще може да се разглежда в централната част на ниво три до края на Българското председателство.", "date": "2018.01.23", "title": "Изложба на съвременно българско изкуство беше открита в Европейския парламент"}
{"url": "http://www.focus-news.net/news/2018/01/23/2480603/the-guardian-bivsh-general-i-kandidat-prezident-be-arestuvan-v-egipet.html", "text": "Бившият египетски генерал Сами Анан, който наскоро обяви намерението си да участва на президентските избори в страната, бе арестуван във вторник, пише The Guardian. Анан е смятат за най-голямата заплаха за преизбирането на действащия президент Абдел Фатах ас Сиси, който също е бивш военен. Според властите в Египет, Анан е нарушил законите на страната, тъй като неговата кандидатпрезидентска кандидатура не е била одобрена от военните сили на страната. : Цанко Цолов", "date": "2018.01.23", "title": "The Guardian: Бивш генерал и кандидат-президент бе арестуван в Египет"}
{"url": "http://www.focus-news.net/news/2018/01/23/2480604/kyustendil-kmetat-na-dupnitsa-inzh-metodi-chimev-e-izdal-zapoved-za-preustanovyavane-na-zanyatiyata-v-dve-uchebni-zavedeniya-zaradi-visoka-zabolyaemost-ot-grip.html", "text": "Кметът на Дупница инж. Методи Чимев е издал заповед за преустановяване на занятията в две учебни заведения. Това съобщи за Радио „Фокус” – Кюстендил Христо Апостолов, експерт в Община Дупница. По думите му се преустановяват учебните занятия от 24 януари до 26 януари за училищата  „Христаки Павлович“ и „Св. Климент Охридски“. „Заповедта е въз основа на предписание от страна на Регионална здравна инспекция – Кюстендил от преди минути за регистрирана висока заболяемост от грип, както и остри респираторни заболявания в двете учебни заведения. Другите училища на този етап продължават да работят нормално”, каза Христо Апостолов. Заповед за преустановяване на учебните занятия е издадена и от страна на кмета на Община Бобов дол Елза Величкова, където е обявена грипна епидемия. Остава издаване на заповед от страна на кмета на Община Кюстендил за преустановяване на учебните занятия в основното училище в село Раждавица.\r\nВенцеслав ИЛЧЕВ", "date": "2018.01.23", "title": "Кюстендил: Кметът на Дупница инж. Методи Чимев е издал заповед за преустановяване на занятията в две учебни заведения заради висока заболяемост от грип"}
{"url": "http://www.focus-news.net/news/2018/01/23/2480605/ministar-temenuzhka-petkova-postiganeto-na-konsensusni-resheniya-v-energiynata-politika-v-interes-na-vsichki-evropeytsi-e-vodeshta-zadacha-za-nas.html", "text": "Постигането на баланс между позициите на държавите членки от една страна и Европейския парламент от друга ще бъде сериозно предизвикателство пред първото Българско председателство на Съвета на ЕС. Въпреки това бих искала да ви уверя, че ще положим всички усилия за запазване темпа на дискусиите и постигане на максимално възможния реалистичен напредък в преговорния процес с ЕП. Това каза министърът на енергетиката Теменужка Петкова пред депутатите от комисията „Индустрия, изследвания и енергетика“ на Европейския парламент в Брюксел, съобщиха от пресцентъра на министерството. В рамките на изслушването енергийният министър подчерта, че по време на дискусиите българското председателство ще бъде водено от желанието за постигане на компромисни и консенсусни решения в интерес на всички европейски граждани. В този смисъл диалогът с Европейския парламент е от ключово значение за постигането на работещи решения в европейската политика, в това число и в енергийната, смята министър Петкова.\r\nПо нейните думи основната дейност на председателството в енергийната област ще бъде съсредоточена върху постигането на напредък по досиетата от амбициозния пакет „Чиста енергия за всички европейци”.\r\nВ преговорите по енергийни теми ще се ръководим от целта за постигане на устойчива, достъпна, нисковъглеродна енергетика в интерес на европейските граждани, подчерта енергийният министър.\r\nПо отношение на Регламента за управление на енергийния пазар, Директивата за ВЕИ и Директивата за енергийната ефективност, имаме готовност да стартираме триалози с ЕП още през следващия месец, подчерта министър Петкова. По нейните думи председателството ще работи за постигане на максимален напредък и  успешно приключване на преговорите по този първи подпакет. Във връзка с Газовата директива, Българското председателство си поставя за цел да консолидира позициите на държавите членки до възможно най-голяма степен, с оглед постигането на общо становище на Съвета.\r\nПред депутатите от Европейския парламент министър Петкова подчерта също, че диверсификацията на източниците и маршрутите, както и разработването на модела за регионалния електроенергиен пазар са основен приоритет и кауза за нас. По нейните думи, този приоритет е постоянен и ще се запази и след края на периода на Българското председателство. Страната ни ще работи активно за развитие на потенциала за регионално сътрудничество чрез изграждането на липсващата инфраструктура, с цел гарантиране сигурността на енергийните доставки. За енергийната сигурност в Югоизточна Европа ще спомогне изграждането на европейския газоразпределителен център „Балкан“. Този проект е европейски, с неговата реализация ще се гарантира развитието на газовия пазар в целия регион, подчерта Петкова. По думите й председателството ще работи ангажирано и активно за завършване на междусистемната свързаност в региона на Западните Балкани, изцяло в синхрон с приоритетите на нашето председателство и на Европейския енергиен съюз.\r\nИзложението на министър Петкова пред комисията ITRE предизвика широк интерес сред европейските депутати и бе последвано от редица въпроси – по отношение на целите за енергийна ефективност, управлението на енергийния съюз, газовата директива, отчитането на спецификите на всяка държава при преговорите, очакванията за това кога могат да започнат преговорите с Европейския парламент и други.", "date": "2018.01.23", "title": "Министър Теменужка Петкова: Постигането на консенсусни решения в енергийната политика в интерес на всички европейци е водеща задача за нас"}
{"url": "http://www.focus-news.net/news/2018/01/23/2480606/veliko-tarnovo-blizo-50-sluchaya-na-ostri-respiratorni-zabolyavaniya-sa-registrirani-na-teritoriyata-na-oblastta-prez-izminalata-sedmitsa.html", "text": "49 случая на остри респираторни заболявания са регистрирани на територията на областта през изминалата седмица. Това съобщиха за Радио „Фокус“ – Велико Търново от Регионалната здравна инспекция - Велико Търново. През последния месец заболелите се движат в границите между 20 и 30. Миналата седмица техният брой също е 49.\r\nПрез изминалата седмица са регистрирани 9 заразени с варицела на територията на областта – 5 от тях са във Велико Търново и по двама – в Лясковец и Полски Тръмбеш. Отчетени са два случая на скарлатина – във Велико Търново. Един е заболял от вирусен хепатит. Регистрирани са 7 ентероколити.\r\nНадежда КРЪСТЕВА", "date": "2018.01.23", "title": "Велико Търново: Близо 50 случая на остри респираторни заболявания са регистрирани на територията на областта през изминалата седмица"}
{"url": "http://www.focus-news.net/news/2018/01/23/2480607/tsvetan-tsvetanov-gerb-korneliya-ninova-iskashe-da-otneme-vazmozhnostta-da-imame-zakonodatelstvo-koeto-da-bori-koruptsiyata.html", "text": "Както Корнелия Нинова искаше да ми отнеме думата, така искаше и да отнеме възможността да имаме законодателство, което да бори корупцията. Това заяви от парламентарната трибуна народният представител и председател на ПГ на ГЕРБ Цветан Цветанов по време на дебатите по инициирания вот на недоверие към правителството, предаде репортер на Агенция „Фокус”. Цветанов се обърна към БСП, които са инициатори на вота, с думите: „Когато вие управлявахте, кредитният рейтинг беше нисък, а когато България се управлява от ГЕРБ, в момента с „Обединени патриоти”, ние вече имаме положителна перспектива. Това са икономически показатели, които кореспондират с политиките и нивото на корупция, за което вие говорите”. „Мога да ви кажа едно – не ви прави чест да излизате от тази трибуна и да говорите лъжи”, добави той.\r\n„На Пленум на БСП преди само два дни, те бяха написали пет точки, с които ще се сезират прокуратурата. Стигнаха до там, че с една от точките, едва ли не, да ме направят съпричастни към „Наглите”. Тези, които за две години и половина имаше 13 отвличания, които бяха доказани. 2 убийства и всичко това, беше във вашия управленски мандат. Стигнахте до там, че това да се мъчите да ми го припишете. Днес за пореден път казахте, че съм бил шофьор, аз нямам професионална книжка и никога не съм бил”, каза още Цветанов. \r\nИван ЛАЗАРОВ", "date": "2018.01.23", "title": "Цветан Цветанов, ГЕРБ: Корнелия Нинова искаше да отнеме възможността да имаме законодателство, което да бори корупцията"}
{"url": "http://www.focus-news.net/news/2018/01/23/2480608/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщи за Радио „Фокус“ – Пирин дежурният служител на пункта. На останалите пунктове между България и Гърция, трафикът също се извършва без проблеми.\r\nЛивия НИНОВА", "date": "2018.01.23", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2018/01/23/2480609/daily-sabah-reks-tilarsan-i-mevlyut-chavushoglu-shte-obsadyat-turskata-operatsiya-v-afrin.html", "text": "Американският държавен секретар  Рекс Тилърсън и първият дипломат на Анкара Мевлют Чавушоглу ще обсъдят турската операция в Сирия в рамките на посещението на Тилърсън в Париж, пише вестник Daily Sabah. \r\nДържавният секретар ще присъства във вторник на организирана от Франция среща, целяща да обсъди атаките с химическо оръжие в Сирия, малко след което започва срещата на Тилърсън с външните министри на Великобритания, Франция, Германия, Йордания и Саудитска Арабия, на която най-вероятно той ще представи основните на американската стратегия за възстановяването на Сирия. Не се съобщава кога точно Чавушоглу ще проведе разговорите с американския си колега. : Цанко Цолов", "date": "2018.01.23", "title": "Daily Sabah: Рекс Тилърсън и Мевлют Чавушоглу ще обсъдят турската операция в Африн"}
{"url": "http://www.focus-news.net/news/2018/01/23/2480610/organizirat-bezplatni-muzikalni-i-artistichni-izpalneniya-v-metroto-po-povod-20-godini-metro-v-sofiya.html", "text": "В навечерието на отбелязването на 20 години от пускането в експлоатация на първия участък от метрото в София, Столична община и „Метрополитен“ организират безплатни музикални и артистични изпълнения. Това съобщиха от пресцентъра на Столична община.\r\nПървото изпълнение, музика в метрото, ще бъде утре, 24 януари, сряда, на терасата на метростанция „Сердика 2“. От 12.00 часа концерт ще изнесе „Дикси Бойс Бенд“. \r\nДо края на седмицата във връзка с годишнината се предвиждат различни музикално-артистични прояви, които ще се проведат в метрото. \r\nНа 28 януари 2018 г. софийското метро отбелязва 20 години от пускането в експлоатация на първия си участък между станциите „Сливница” и „Константин Величков”. На този ден през 1998 г. потегля първото влакче на столичната подземна железница по метро трасе с дължина 6,4 км и 5 станции. Строителството на първите 5 станции започва през 1979  г., когато е направена първата копка на станция „Вардар”. \r\n20 години след историческото първо пътуване на подземно влакче по новопостроената отсечка от 6,4 км  от кв. „Люлин” до бул. „Константин Величков” столичната подземна железница има вече изградено трасе от  40 км.", "date": "2018.01.23", "title": "Организират безплатни музикални и артистични изпълнения в метрото по повод 20 години метро в София"}
{"url": "http://www.focus-news.net/news/2018/01/23/2480611/kyustendil-prohodimi-pri-zimni-usloviya-sa-patishtata-v-oblastta.html", "text": "Пътищата в областта са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона към този час няма валежи, няма допълнително въведени ограничения за движението на моторни превозни средства. Тази вечер предстои обработка на пътните настилки във високопланинските райони срещу заледяване. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.23", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2018/01/23/2480612/blagoevgrad-natovaren-e-trafikat-v-tsentralna-gradska-chast-avtobusite-se-dvizhat-po-razpisanie.html", "text": "Натоварен е трафикът в централна градска част, предаде репортер на Радио „Фокус“ – Пирин. В следобедните часове на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде са в изправност. Градския транспорт се движи по разписание, без закъснения или отклонения от редовния си маршрут. Пътните настилки навсякъде са сухи и нормално проходими. През деня няма регистрирани тежки пътни инциденти.\r\nЛивия НИНОВА", "date": "2018.01.23", "title": "Благоевград: Натоварен е трафикът в централна градска част, автобусите се движат по разписание"}
{"url": "http://www.focus-news.net/news/2018/01/23/2480613/vitsepremierat-ekaterina-zaharieva-nyama-kak-da-ima-stabilnost-i-sigurnost-v-evropa-ako-nyama-stabilnosti-i-sigurnost-na-zapadnite-balkani.html", "text": "Няма как да има стабилност и сигурност в Европа, ако няма стабилности  и  сигурност на Западните Балкани. Това каза заместник министър-председателят по правосъдната реформа и министър на външните работи Екатерина Захариева по време на представянето на приоритетите на Българското Председателство пред Комисията AFET, предаде репортер на Агенция „Фокус“.\r\n“За мен е истинска чест да бъда тук и да имам възможност да обсъдя с вас приоритетите на българското председателство. Радваме се, че Балканите станаха един от основните приоритети на европейската външна политика. Мога да ви уверя, че можете да разчитате на нас – възнамеряваме да работим в тясно сътрудничество  с всички институции. Най-вече с Европейския парламент и с членовете на тази комисия. Ще работим за ангажираност за страните от Западните Балкани“, заяви министър Захариева. „Ние поехме председателството в края на мандата на ЕК, множество досиета са висящи, но има и очаквания да се отбележи напредък и това е от значение за много европейски граждани“, допълни тя. Министър Захариева припомни девиза на българското европредседателство „Съединението прави силата“, като отбеляза, че за Европа повече от всякога е важно да остане единна. „Истински вярваме, че винаги, но още повече в този конкретен момент онова, от което повече от всякога имаме нужда в Европа, е единство и солидарност. Много е важно да останем единни през трудните времена, през които минаваме“, коментира българският вицепремиер. Тя припомни 4-те приоритета на европредседателството - бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето.\r\n„Кохезията е и трябва да остане водеща в процеса на европейска интеграция. Дълбоко вярваме, че това е спойката, която ни събира и която ни позволява да изградим същинско единство. По време на българското председателство ще започне дебата за новата годишна финансова рамка и бихме искали да свържем този дебат с бъдещето на европейската политика на сближаване“, заяви Екатерина Захариева. \r\nПо отношение на европейската перспектива и свързаност на Западните Балкани,  тя отбеляза, че Западните Балкани са от огромно значение за сигурността и благосъстоянието на Европа. „Няма как да има стабилност и сигурност в Европа, ако няма стабилности  и  сигурност на Западните Балкани. Европейската перспектива е този стимул, който е необходим, за да се подпомогнат реформите, за да се изграждат демократични, стабилни и успешни страни от Западните Балкани. Искаме да отправим послание към тях, да изградим стабилни, мирни и сигурни добросъседски отношения“, каза още министър Захариева.", "date": "2018.01.23", "title": "Вицепремиерът Екатерина Захариева: Няма как да има стабилност и сигурност в Европа, ако няма стабилности  и  сигурност на Западните Балкани"}
{"url": "http://www.focus-news.net/news/2018/01/23/2480614/mustafa-karadaya-dps-malko-veroyatno-e-pravitelstvoto-da-padne-ot-vota-na-nedoverie-no-to-e-obrecheno-da-se-provali-i-da-padne-zaradi-genezisa-si.html", "text": "Малко вероятно е правителството да падне от вота на недоверие, но то е обречено да се провали и да падне,заради генезиса си. Това каза председателят на ДПС Мустафа Карадайъ по време на дебатите пo вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „ДПС ще гласува „за“ вот на недоверие, поради причините които пораждат крайно негативните последици – само една от които е корупцията“, каза Карадайъ. Според него е време за диалог и програми за управление по отделните секторни политики. „Време е за решителни действия за премахване на хранителната среда за корупцията“, допълни председателят на ДПС. \r\nДеница КИТАНОВА", "date": "2018.01.23", "title": "Мустафа Карадайъ, ДПС: Малко вероятно е правителството да падне от вота на недоверие, но то е обречено да се провали и да падне, заради генезиса си"}
{"url": "http://www.focus-news.net/news/2018/01/23/2480615/stara-zagora-vremenno-e-ogranicheno-dvizhenieto-v-aktivnata-i-avariyna-lenta-pri-km-224-na-am-trakiya-v-posoka-sofiya-poradi-avariral-tovaren-kamion.html", "text": "Временно е ограничено движението в активната и аварийна лента при км 224 на АМ \"Тракия\" в посока София поради аварирал товарен камион. Това съобщиха от пресцентъра на Агенция \"Пътна инфраструктура\". Движението се осъществява в изпреварващата лента и се регулира от \"Пътна полиция\".", "date": "2018.01.23", "title": "Стара Загора: Временно е ограничено движението в активната и аварийна лента при км 224 на АМ \"Тракия\" в посока София поради аварирал товарен камион"}
{"url": "http://www.focus-news.net/news/2018/01/23/2480616/smolyan-patnite-nastilki-v-planinskata-chast-na-oblastta-sa-mokri-i-na-mesta-zasnezheni.html", "text": "Проходими при зимни условия са пътищата в област Смолян. Това съобщи за Радио „Фокус“ – Смолян дежурният в Областно пътно управление – Смолян. Времето в областта е облачно, без валежи. Сняг вали единствено в Смолян. Пътните настилки по републиканските направления са предимно мокри, по високите и сенчести места в планината има заснежени и заледени участъци, които са опесъчени и осолени. Остава в сила ограничението за движение на товарните автомобили над 12 тона без ремаркета и полуремаркета по пътя Доспат – Сърница, като ограничението важи до 18.00 часа на 26 януари. Повишена е опасността от падащи камъни по всички направления в областта. През деня не са получавани сигнали за инциденти по републиканските пътища.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците са мокри, няма образувана снежна покривка, въпреки снеговалежа. Автомобилният трафик в края на работния ден е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.23", "title": "Смолян: Пътните настилки в планинската част на областта са мокри и на места заснежени"}
{"url": "http://www.focus-news.net/news/2018/01/23/2480617/blagoevgrad-prohodimi-pri-zimni-usloviya-sa-patishtata-v-oblastta-patnite-nastilki-sa-mokri.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Навсякъде пътните настилки са мокри, на места заледени, но сa почистени и опесъчени. В региона няма затворени пътища. Прохода Предел е отворено за преминаването на всички видове моторни превозни средства. През деня не са регистрирани тежки пътни инциденти, които да са довели до затрудняване на движението по пътищата. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е нормално натоварен.\r\nЛивия НИНОВА", "date": "2018.01.23", "title": "Благоевград: Проходими при зимни условия са пътищата в областта, пътните настилки са мокри"}
{"url": "http://www.focus-news.net/news/2018/01/23/2480618/mkd-makedoniya-zoran-zaev-shte-informira-vodeshti-makedonski-polititsi-otnosno-napredaka-po-pregovorite-za-imeto-v-sabota.html", "text": "Македонският премиер Зоран Заев ще информира водещи македонски политици относно напредъка по преговорите за името, съобщава електронното издание МКД, като се позовава на информация от свои източници. \r\nНа срещата ще присъстват държавният глава Георге Иванов, председателят на ВМРО-ДМПНЕ Христиан Мицковски и лидерът на Демократичния съюза за интеграция Али Ахмети. \r\nДанните не са потвърдени от властите Скопие. \r\nВ сряда Заев ще проведе разговори относно името на Македония с гръцкия премиер Алексис Ципрас в кулоарите на Световния икономически форум в Давос. : Цанко Цолов", "date": "2018.01.23", "title": "МКД (Македония): Зоран Заев ще информира водещи македонски политици относно напредъка по преговорите за името в събота"}
{"url": "http://www.focus-news.net/news/2018/01/23/2480619/iskren-veselinov-obedineni-patrioti-nastoyashtiyat-debat-e-palen-proval-na-vnositelite-balgariya-ne-sluchi-na-opozitsiya-s-bsp-i-dps.html", "text": "Настоящият дебат е пълен провал на вносителите - България не случи на опозиция с БСП и ДПС. Това каза  заместник-председателят на  ПГ на „Обединени патриоти“ Искрен Веселинов по време на дебатите по вота на недоверие към кабинета „Борисов“ 3 за провала му в борбата с корупцията, предаде репортер на Агенция „Фокус“. „Настоящият дебат е пълен провал на вносителите. Не знам дали правителството, създадено след изборите преди няколко месеца е най-доброто, но определено България не случи на опозиция с БСП и ДПС. Гледайте мотивите и дебата“, призова Веселинов. Според него този вот на недоверие няма да помогне в борбата с корупцията. „Вотът на недоверие за корупция от самия народ, беше получен именно от представителите на тази опозиция. Затова вече повече от 10 години те са извън властта“, каза Веселинов. Според него вотът има за цел да засили негативизма и се използва за вътрешнопартийни цели. \"Затова \"Обединени патриоти\" няма как да подкрепим този вот\", подчерта зам.-председателят на ПГ на \"Обединени патриоти\".  \r\nДеница КИТАНОВА", "date": "2018.01.23", "title": "Искрен Веселинов, „Обединени патриоти“: Настоящият дебат е пълен провал на вносителите - България не случи на опозиция с БСП и ДПС"}
{"url": "http://www.focus-news.net/news/2018/01/23/2480620/plovdiv-obezpechena-e-sigurnostta-na-uchenitsite-v-su-hristo-prodanov-v-karlovo-koeto-postrada-ot-uraganniya-vyatar.html", "text": "Обезпечена е сигурността на учениците в СУ „Христо Проданов“ в Карлово, което пострада от ураганния вятър. Това каза за Радио „Фокус“ – Пловдив Мариана Маринова, директор на училището. Учебният процес върви нормално въпреки щетите. Със заповед на директора в училището се влиза и излиза само от северния вход. „Заключени са всички възможни изходи, които водят към двора на училището, където са падали ламарини”, каза Маринова. В момента учебните занятия вървят нормално и учениците не отсъстват. В училището учат 763 деца. По думите ѝ според голяма част от експертите от Общината, които са правили огледа, покривът на училището се нуждае от основен ремонт, въпреки че такъв е правен през 2014 година. „Сега от вятъра са отнесени цялата покривна конструкция на основната сграда, на стола, на физкултурния комплекс и на административния корпус”, каза Маринова. Строителите са посочили, че ще са нужни около 120 000 лева за ремонта им. Според Маринова в момента течът е спрян, за да се избегнат наводнения по долните етажи на учебното заведение. „От петък вечерта фирмата изпълнител и помощния персонал в училището работят по отстраняването на теча“, каза още Мариана Маринова.\r\nЦветана ТОНЧЕВА", "date": "2018.01.23", "title": "Пловдив: Обезпечена е сигурността на учениците в СУ „Христо Проданов“ в Карлово, което пострада от ураганния вятър"}
{"url": "http://www.focus-news.net/news/2018/01/23/2480621/evrodeputatat-momchil-nekov-problemat-s-dvoynite-standarti-pri-hranite-e-korporativen-rasizam.html", "text": "Проблемът с двойните стандарти при храните е корпоративен расизъм. Това каза евродепутатът от Групата на Прогресивния алианс на социалистите и демократите в Европейския парламент Момчил Неков в интервю за Агенция „Фокус“ за двойния стандарт при храните в държавите от ЕС. Той коментира, че разликата е между Западна и Източна Европа. „Как при бебешките храни са установили, че четиримесечни българчета и хърватчета предпочитат повече ориз за сметка на по-малко моркови или тиква, отколкото в Западна Европа. Дори тази марка бебешки храни призна, че има такъв двоен стандарт и преустанови тази практика в Хърватия“, заяви Неков. Според него Европейският парламент е институцията, която трябва да продължи този дебат. „Още повече след речта на Жан-Клод Юнкер, който призна, че има такъв проблем“, допълни българският евродепутат. \r\nДеница КИТАНОВА", "date": "2018.01.23", "title": "Евродепутатът Момчил Неков: Проблемът с двойните стандарти при храните е корпоративен расизъм"}
{"url": "http://www.focus-news.net/news/2018/01/23/2480622/plovdiv-zatvaryat-chast-ot-bul-aleksandar-stamboliyski-na-24-yanuari-poradi-avarien-vik-remont.html", "text": "Затварят част от бул. „Александър Стамболийски“ поради авариен ВиК ремонт. Това съобщиха за Радио „Фокус“- Пловдив от ОП „Организация и контрол на транспорта“. Ограничението ще е в сила за утре, 24 януари (сряда) от 09:00 до 16:30 часа в двете платна на бул. „Александър Стамболийски”, в участъка от ул. „Коматевско шосе” до ул. „Никола Димков”. С променен маршрут ще се движат автобусни линии  №1, 16 и 36 от вътрешноградския транспорт.", "date": "2018.01.23", "title": "Пловдив: Затварят част от бул. „Александър Стамболийски“ на 24 януари поради авариен ВиК ремонт"}
{"url": "http://www.focus-news.net/news/2018/01/23/2480623/kyustendil-normalno-se-osashtestvyava-preminavaneto-avtomobili-prez-gkpp-gyueshevo-nyama-koloni-ot-chakashti-avtomobili.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.23", "title": "Кюстендил: Нормално се осъществява преминаването автомобили през ГКПП „Гюешево”, няма колони от чакащи автомобили"}
{"url": "http://www.focus-news.net/news/2018/01/23/2480624/desislava-atanasova-gerb-votat-na-nedoverie-e-zaguba-na-parlamentarno-vreme-i-demonstratsiya-na-politicheska-bezpomoshtnost.html", "text": "Вотът на недоверие е загуба на парламентарно време. Това заяви от парламентарната трибуна народният представител от ПГ на ГЕРБ Десислава Атанасова по време на дебатите по инициирания вот на недоверие към правителството по темата за корупцията, предаде репортер на Агенция „Фокус”. „Този вот е демонстрация, не само на математическа, но и на политическа безпомощност. Безпомощност на БСП, на която нито магия, нито магьосници помагат и вие чудесно знаете това. Мотивите ви – странна и комична компилация между социологически проучвания, вестникарски изрезки и някакви смехотворни кьорфишеци”, обърна се Десислава Атанасова към опозицията. „Не чух и дума да кажете за системата БАЦИС, защото и този сапунен мехур се пукна вчера, при изслушването на главния прокурор, председателя на ДАНС и финансовия министър”, допълни тя и определи днешните дебати като загубено време.\r\nИван ЛАЗАРОВ", "date": "2018.01.23", "title": "Десислава Атанасова, ГЕРБ: Вотът на недоверие е загуба на парламентарно време и демонстрация на политическа безпомощност"}
{"url": "http://www.focus-news.net/news/2018/01/23/2480625/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 5° до + 10°. Времето над страната е предимно облачно. Слаб до умерен вятър духа в Бургас, Варна, Велико Търново, Кърджали, Пазарджик, Смолян, Търговище и Шумен. Пътните настилки са предимно мокри и частично заледени, но обработени – проходими при зимни условия.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Превала” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.23", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/23/2480626/sport-grigor-dimitrov-i-rafael-nadal-otpadnaha-ot-otkritoto-parvenstvo-na-avstraliya.html", "text": "Григор Димитров и Рафаел Надал приключиха участието си на Откритото първенство на Австралия. Класираният под номер три в ранглистата българин загуби от британеца Кайл Едмънд с 1:3 сета а световният номер едно се отказа в петия сет по време на мача си срещу Марин Чилич. На останалите два четвъртфинала, насрочени за утре, вторият в световната ранглиста Роджър Федерер излиза срещу Томас Бердих, докато южкореецът Хьон Чун, който по-рано отстрани Новак Джокович, ще играе срещу американеца Тенис Сандгрент.", "date": "2018.01.23", "title": "Спорт: Григор Димитров и Рафаел Надал отпаднаха от Откритото първенство на Австралия"}
{"url": "http://www.focus-news.net/news/2018/01/23/2480627/veliko-tarnovo-natovaren-e-trafikat-v-grada-patnite-nastilki-sa-mokri.html", "text": "Натоварен е трафикът по основните улици и булеварди в града, предаде репортер на Радио „Фокус” – Велико Търново. Пътните настилки са мокри. Времето е облачно. Температурата на въздуха е 1 градус. Интензивно е движението в центъра на града – на кръстовището пред Съдебната палата и пред сградата на пощата. Засилен е трафикът и по бул. „България“ и ул. „Никола Габровски“, пътен възел „Качица“ и ул. „Магистрална“. Светофарната уредба под НВУ „Васил Левски“ не работи. Движението се регулира с пътни знаци.\r\nНяма допълнително въведени ограничения на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.23", "title": "Велико Търново: Натоварен е трафикът в града, пътните настилки са мокри"}
{"url": "http://www.focus-news.net/news/2018/01/23/2480628/gabrovo-mokri-i-na-mesta-zaledeni-sa-patnite-nastilki-na-teritoriyata-na-oblastta.html", "text": "Мокри и на места заледени са пътните настилки на територията на областта. Това съобщиха за Радио „Фокус“ – Велико Търново от Областно пътно управление – Габрово. Пътните настилки се обработват. Времето е облачно. Температурата на въздуха е 1°. На прохода Шипка е в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово – връх Шипка трябва да се осъществява с повишено внимание поради пропаднал участък. Поставена е необходимата сигнализация. На пътя с. Кормянско – с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.23", "title": "Габрово: Мокри и на места заледени са пътните настилки на територията на областта"}
{"url": "http://www.focus-news.net/news/2018/01/23/2480629/ria-novosti-amerikanski-voenen-helikopter-izvarshi-prinuditelno-katsane-v-yaponiya.html", "text": "Още един американски военен хеликоптер извърши принудително кацане на един от островите около Окинава, съобщава РИА Новости, като се позовава на данни от японски медии. \r\nВертолетът тип AH-1 се е приземил на остров Тонаки, като причината най-вероятно е неизправност в хидравличната система на машината. Не се съобщава за щети по хеликоптера или ранени от съставения от двама пилоти екипаж. \r\nСъщият вид хеликоптер направи аварийно кацане на плаж на остров Окинава на осми януари, като малко преди това друг вид военна машина също бе принудена да извърши аварийно приземяване. \r\nПо-рано тази седмица министърът на отбраната на Япония Ицунори Онодера съобщи, че през 2017 г. е имало общо 25 такива случаи, в сравнение със само 11 през 2016 г. : Цанко Цолов", "date": "2018.01.23", "title": "РИА Новости: Американски военен хеликоптер извърши принудително кацане в Япония"}
{"url": "http://www.focus-news.net/news/2018/01/23/2480630/glasuvaneto-na-vota-na-nedoverie-kam-kabineta-borisov-3-shte-se-provede-na-25-yanuari.html", "text": "Гласуването на вота на недоверие към кабинета \"Борисов\" 3 ще се проведе на 25 януари. Това обяви председателят на Народното събрание Цвета Караянчева от трибуната на Народното събрание, предаде репортер на Агенция „Фокус“. Гласуването по вота ще бъде първа точка от дневния ред на заседанието на парламента в четвъртък. \r\nДеница КИТАНОВА", "date": "2018.01.23", "title": "Гласуването на вота на недоверие към кабинета \"Борисов\" 3 ще се проведе на 25 януари"}
{"url": "http://www.focus-news.net/news/2018/01/23/2480631/pregled-na-mezhdunarodnite-novini-do-18-chasa-agentsiya-fokus.html", "text": "Още един американски военен хеликоптер извърши принудително кацане на един от островите около Окинава.\r\nВертолетът тип AH-1 се е приземил на остров Тонаки, като причината най-вероятно е неизправност в хидравличната система на машината. Не се съобщава за щети по хеликоптера или ранени от съставения от двама пилоти екипаж. \r\nСъщият вид хеликоптер направи аварийно кацане на плаж на остров Окинава на осми януари, като малко преди това друг вид военна машина също бе принудена да извърши аварийно приземяване. \r\nПо-рано тази седмица министърът на отб\r\n*** Македонският премиер Зоран Заев ще информира водещи македонски политици относно напредъка по преговорите за името.\r\nНа срещата ще присъстват държавният глава Георге Иванов, председателят на ВМРО-ДМПНЕ Христиан Мицковски и лидерът на Демократичния съюза за интеграция Али Ахмети. \r\nДанните не са потвърдени от властите Скопие. \r\nВ сряда Заев ще проведе разговори относно името на Македония с гръцкия премиер Алексис Ципрас в кулоарите на Световния икономически форум в Давос. \r\n*** Американският държавен секретар  Рекс Тилърсън и първият дипломат на Анкара Мевлют Чавушоглу ще обсъдят турската операция в Сирия в рамките на посещението на Тилърсън в Париж. \r\nДържавният секретар ще присъства във вторник на организирана от Франция среща, целяща да обсъди атаките с химическо оръжие в Сирия, малко след което започва срещата на Тилърсън с външните министри на Великобритания, Франция, Германия, Йордания и Саудитска Арабия, на която най-вероятно той ще представи основните на американската стратегия за възстановяването на Сирия. Не се съобщава кога точно Чавушоглу ще проведе разговорите с американския си колега. \r\n*** Бившият египетски генерал Сами Анан, който наскоро обяви намерението си да участва на президентските избори в страната, бе арестуван във вторник. Анан е смятат за най-голямата заплаха за преизбирането на действащия президент Абдел Фатах ас Сиси, който също е бивш военен. Според властите в Египет, Анан е нарушил законите на страната, тъй като неговата кандидатпрезидентска кандидатура не е била одобрена от военните сили на страната. \r\n*** 11 страни имат намерение да подпишат през месец март договора за Транстихоокеанско партньорство без участието на САЩ, това са съобщили от японското министерство на икономиката във вторник. Информацията е дадена след среща на заинтересуваните от сключването на търговското споразумение държави, проведена в Токио. \r\nОфициални лица от канадското правителство са потвърдили информацията, като според тях Отава ще участва в договора, тъй като си е „подсигурила реални дивиденти“. \r\nПо-рано от администрацията на американския президент Доналд Тръмп разкриха, че САЩ вече нямат намерение да участват, въпреки че премиерът на Австралия Малкълм Търнбул отбеляза, че „вратата остава отворена“ за Вашингтон. \r\n11 страни, които смятат да подпишат сделката освен Япония, Канада и Австралия, са Бруней, Чили, Малайзия, Мексико, Нова Зеландия, Перу, Сингапур и Виетнам. \r\n*** Четирима души са загинали при катастрофа между самолет и хеликоптер в Германия. Двете превозни средства са се сблъскали във въздушното пространство над град Филипсбург, намиращ се недалеч от границата с Франция.\r\nИнформацията е дадена от говорител на полицията, който е разкрил също така, че районът, в който са хеликоптера и самолета са паднали, е отцепен. \r\nИзясняват се причините около инцидента. \r\n*** Американският държавен секретар Рекс Тилърсън ще представи резюме на американската стратегия за стабилизиране на Сирия и постигане на политическо решение на кризата в страната. Тилърсън ще разкрие основните точки в американските намерения пред съюзници на САЩ на среща в Париж, насрочена за по-късно във вторник. \r\nДържавният секретар преди това ще присъства на организирана от Франция среща, целяща да обсъди атаките с химическо оръжие в Сирия, малко след което започват разговорите на Тилърсън с външните министри на Великобритания, Франция, Германия, Йордания и Саудитска Арабия. \r\n*** Държавният глава на Молдова Игор Додон заяви, че през 2018 година Кишинев ще настоява за активиране на преговорите за разрешаването на конфликта в Приднестровието.  \r\n„Ще настояваме за редовно провеждане на срещи във формата 5+2 (Молдова, Приднестровие, ОССЕ, Русия, Украйна, наблюдатели от САЩ и ЕС)“, написа Додон в профила си в социалната мрежа „Фейсбук“. \r\nОт съобщението става ясно, че Додон вече е споделил намеренията си в рамките на среща с чуждестранни дипломати. \r\n*** Лидерите на сирийските кюрди призоваха цивилните граждани да „грабнат оръжията“, за да защитят анклава Африн от турската армия, която стартира военна операция в района преди броени дни. \r\n„Обявяваме обща мобилизация и каним всички деца на нашия народ да защитят Африн\", се казва в изявление от автономна администрация на кюрдския анклав. Говорителят й Резан Хедо заяви за агенцията: „Това е покана към всички кюрди в Сирия да грабнат оръжието“.\r\n*** Серия от пет труса с магнитуд между 4,5 и 5,0 по скалата на Рихтер са регистрирани в залива Аляска в часовете след мощния трус от осма степен по Рихтер.\r\nСилното земетресение, което удари залива Аляска във вторник, предизвика опасност от образуването на цунами. Предупреждението е издадено за южната и югоизточната част от крайбрежието на Аляска, и за западната част от крайбрежието на Канада. \r\nЗеметресението с магнитуд от 8,0 по скалата на Рихтер бе регистирано в залива Аляска в 1.31 часа местно време (11.31 часа българско време).Епицентърът на труса е бил на 1895 километра северозападно от Ванкувър, Канада, и на 287 километра югоизточно от остров Кодиак, САЩ, с дълбочина от 10 километра под земната кора.\r\n***", "date": "2018.01.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/23/2480632/kyustendil-sadat-v-dupnitsa-uvazhi-iskaneto-za-vzemane-na-postoyanna-myarka-zadarzhane-pod-strazha-spryamo-dvamata-obvineni-za-vzrivyavane-na-bankomat-v-sapareva-banya.html", "text": "Съдът в Дупница уважи искането за вземане на постоянна мярка „Задържане под стража” спрямо двамата обвинени за взривяване на банкомат в Сапарева баня. Това съобщиха за Радио „Фокус” – Кюстендил от Районна прокуратура – Дупница. Искането беше внесено от страна на Районна прокуратура – Дупница. То е по отношение на 40-годишният Красимир Йорданов-Джонката и 35-годишнията Кирил Микев-Свещичката. Двамата, заедно с 41-годишният Тодор Богданов, бяха обявени за издирване миналата година за обир на 9 000 лв. от банкомат в центъра на Сапарева баня. Определението на Районен съд – Дупница може да бъде обжалвано пред по-горна инстанция – Окръжния съд в Кюстендил.\r\nВенцеслав ИЛЧЕВ", "date": "2018.01.23", "title": "Кюстендил: Съдът в Дупница уважи искането за вземане на постоянна мярка „Задържане под стража” спрямо двамата обвинени за взривяване на банкомат в Сапарева баня"}
{"url": "http://www.focus-news.net/news/2018/01/23/2480633/vitsepremierat-ekaterina-zaharieva-predstavi-prioritetite-na-predsedatelstvoto-pred-komisiyata-po-vanshni-raboti-na-evropeyskiya-parlament.html", "text": "Вицепремиерът и министър на външните работи Екатерина Захариева представи в Брюксел целите и задачите пред Българското председателство на Съвета на ЕС на заседание на Комисията по външни работи на Европейския парламент, съобщиха от пресцентъра на МВнР.   \r\nЗахариева изброи четирите основни приоритета на Председателството: бъдещето на Европа и младите хора - икономически растеж и социално сближаване, европейската перспектива и свързаност на Западните Балкани, дигиталната икономика и уменията, необходими за бъдещето и сигурност и стабилност в силна и обединена Европа.  \r\n“Западните Балкани са от огромно значение за благосъстоянието на Европа. Няма как да има сигурна и стабилна Европа без сигурни и стабилни Балкани”, изтъкна българският първи дипломат пред евродепутатите и добави, че срещата на върха през май т.г. в София ще е първото събитие на такова равнище след срещата в Солун през 2003 г.   \r\n“Ние трябва да чуем гласа на младите хора за бъдещето на Европа. Трябва да насърчим творческите умения на нашите граждани за цифровата епоха”, каза още Захариева. Усилията на Председателството ще бъдат насочени и към по-силни и сигурни външни граници.  \r\nВ залата на Комисията за външна политика на Европейския парламент, където присъстваха и представители на всички шест държави от Западните Балкани, които не са членове на ЕС (Албания, Босна и Херцеговина, Косово, Република Македония, Сърбия и Черна гора), Екатерина Захариева изложи подробно вижданията на Председателството относно перспективите пред региона: “През 2017 г. станахме свидетели на редица положителни развития. Независимо от това продължават да съществуват предизвикателства - както външни: с намеса на външни фактори, така и вътрешни: главно свързани с върховенството на закона, социално-икономическите условия и формирането на мултиетническите общества. Високите нива на безработица и липсата на перспективи засилват чувствителността към радикализация в някои групи, особено сред младежите в тези страни. Това са само някои от причините, поради които Западните Балкани се нуждаят от по-видима политическа подкрепа от страна на ЕС. В противен случай рискуваме разрастване на нестабилността в региона и възобновяването на заплахите и рисковете за сигурността на ЕС.”   \r\n“Трябва да се обърне повече внимание и да се отделят средства за посрещане на общи предизвикателства като миграцията, енергийната сигурност, тероризма и радикализацията, корупцията и организираната престъпност, като същевременно се укрепи гражданското общество”, изтъкна още министър Захариева.   \r\n“Няма вакуум на Западните Балкани, ако ние не сме там, някой друг, който не е част от нашето европейско семейство и от НАТО, ще заеме тази ниша”, увери евродепутатите тя.", "date": "2018.01.23", "title": "Вицепремиерът Екатерина Захариева представи приоритетите на Председателството пред Комисията по външни работи на Европейския парламент"}
{"url": "http://www.focus-news.net/news/2018/01/23/2480634/usa-today-amerikanskoto-pravitelstvo-se-varna-kam-normalniya-ritam-na-rabota-no-sporovete-okolo-byudzheta-ostavat.html", "text": "След тридневна работа без финансиране, американското правителство отново разполага със средства, но следващите седмици могат да донесат буря в Конгреса, тъй като главните различия относно бюджета все още не са преодолени, коментира американският всекидневник USA Today. \r\nСделката между Републиканската и Демократическата партия, постигната по-рано тази седмица, гарантира само две неща, смята изданието – че в дните около осми февруари ще има още един такъв дебат, както и че различията относно имиграционната политика остават. \r\nВестникът припомня, че след като в понеделник Сенатът одобри бюджета на САЩ за следващите три седмици, той бе подписан във вторник и от американския президент Доналд Тръмп, което маркира връщане към нормалния ритър на работа, след като по-рано заради липса на бюджет, считаните за второстепенни държавни институции преустановиха временно работа. Лидерът на републиканското мнозинство в Сената Мич МакКонъл обеща да се проведат сериозно обсъждания по най-големия проблем между двете партии, а именно имиграцията. \r\nСпоред сенатори, обсъждането на въпроса относно т.нар. „мечтатели“ – хора, дошли в САЩ в детските си години и все още не разполагащи с документи, ще се случи в Сената за първи път от пет години насам. Името, с което са наречени имигрантите идва от приетия закон „Отлагане на действията срещу пристигналите в детството си“, познат повече като DACA или „Закон Дрийм“. Той бе въведен от администрацията на президента Барак Обама, като действащият президент Доналд Тръмп има желание да екстрадира всички, получили специален статут в рамките на програмата. \r\nОчертават се проблеми, тъй като дори двете партии да изгладят различията си в горната камара, председателят на републиканското мнозинство в Камарата на представителите Пол Райън обеща, че не смята да приема никакъв бюджет с отстъпки по имиграцията, който не е подкрепян от мнозинството от членовете на партията. : Цанко Цолов", "date": "2018.01.23", "title": "USA Today: Американското правителство се върна към нормалния ритъм на работа, но споровете около бюджета остават"}
{"url": "http://www.focus-news.net/news/2018/01/23/2480635/vidin-obyavyavat-gripna-epidemiya-v-oblastta.html", "text": "Грипна епидемия се обявява от сряда, 24 януари, в област Видин, каза за Радио „Фокус“ – Видин д-р Пепа Цветанова, директор на Дирекция „Надзор на заразните заболявания“ в РЗИ-Видин. Тя посочи, че е заседавала Областната оперативна група за борба с грип и остри респираторни заболявания. Само в 3-4 училища е достигната заболеваемост около и над 30% и в тях ще бъдат прекратени учебните занятия, в останалите няма да се обявява грипна ваканция. Със заповед на д-р Гергана Джамбова, директор на РЗИ са определени мерки за овладяване на грипната епидемия. Заповедта е изпратена до здравните и детските заведения в област Видин. Разпоредено е на лечебните заведения да осигурят допълнителни легла за приемане на болни от грип и остри респираторни заболявания. 215 на 10 000 е заболеваемостта от грип в областта.\r\nАнна ЛОЗАНОВА", "date": "2018.01.23", "title": "Видин: Обявяват грипна епидемия в областта"}
{"url": "http://www.focus-news.net/news/2018/01/23/2480636/stara-zagora-vazstanoveno-e-dvizhenieto-pri-km-224-na-am-trakiya-v-posoka-sofiya.html", "text": "Възстановено е движението при км 224 на АМ \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2018.01.23", "title": "Стара Загора: Възстановено е движението при км 224 на АМ \"Тракия\" в посока София"}
{"url": "http://www.focus-news.net/news/2018/01/23/2480637/afp-reks-tilarsan-zayavi-che-rusiya-nosi-otgovornost-zaradi-atakite-s-himichesko-orazhie-v-iztochna-guta.html", "text": "Американският държавен секретар Рекс Тилърсън заяви във вторник, че Русия носи отговорност заради скорошните нападения с химическо оръжие в сирийската провинция Източна Гута, предава AFP. \r\nПо думите на Тилърсън, направени по време на среща във вторник във френската столица, „скорошните атаки в Източна Гута повдигат сериозни притеснения, че режимът на Башар Асад може би продължава да използва химически оръжия срещу своя собствен народ“. Държавният секретар подчерта, че „Русия носи отговорността за жертвите в Източна Гута“. Агенция „Фокус“ припомня: \r\nНа 13 януари жители на обсадения регион Източна Гута съобщиха за миризма на газ след пореден ракетен удар. По данни на медицински лица, шестима души са потърсили лекарска помощ заради проблеми с дишането, причинено от евентуално нападение с химическо вещество. От началото на сирийската гражданска война има няколко съобщения за атака с химически оръжия, като цивилните жертви варират според различните източници на информация.   : Цанко Цолов", "date": "2018.01.23", "title": "AFP: Рекс Тилърсън заяви, че Русия „носи отговорност“ заради атаките с химическо оръжие в Източна Гута"}
{"url": "http://www.focus-news.net/news/2018/01/23/2480638/sliven-prohodimi-pri-zimni-usloviya-sa-patnite-nastilki-v-oblastta.html", "text": "Проходими при зимни условия са пътните настилки на територията на Сливенска област, съобщиха от Областно пътно управление. В планинската част на места пътищата са замръзнали, но обработени.\r\nЗатворени за тежкотоварни автомобили над 10 т са проходите Твърдишки и Вратник. До 12 т. е органичението за движение по пътя Котел – Омуртаг.", "date": "2018.01.23", "title": "Сливен: Проходими при зимни условия са пътните настилки в областта"}
{"url": "http://www.focus-news.net/news/2018/01/23/2480639/sport-aaran-lenan-premina-v-barnli.html", "text": "Футболистът на Евертън Аарън Ленън е подписал договор с Бърнли, съобщава SkySports. Полузащитникът ще играе за заемащия осмо място във Висшата лига отбор в следващите две години и половина. Бившият британски национал бе преотстъпен от Тотнъм на Евертън, като впоследствие подписаха и договор с тима на Сам Алардайс.", "date": "2018.01.23", "title": "Спорт: Аарън Ленън премина в Бърнли"}
{"url": "http://www.focus-news.net/news/2018/01/23/2480640/predstoyashti-sabitiya-v-stranata-za-24-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание.\r\n*** \r\nОт 10.00 часа в Гербовата зала на „Дондуков“ 2 президентът Румен Радев и  вицепрезидентът Илияна Йотова ще дадат пресконференция по повод годишнината от встъпването си в длъжност.  \r\n*** \r\nОт 9.00 часа пред Министерски съвет коалицията „За да остане природа в България“ ще внесе по символичен начин още веднъж трите си искания до правителството, които включват отмяна на решението за отварянето на Пирин за застрояване, оставка на екоминистъра Нено Димов и разкриване на реалния собственик на ски зона Банско.\r\n*** \r\nОт 09.30 часа XVI състав на Специализирания наказателен съд ще гледа делото срещу  Георги И., Геомил Н., Георги А. и Аксел Е. за образуване и ръководене на организирана престъпна група.\r\n*** \r\nОт 09.30 часа 21 състав на СГС ще гледа делото срещу Герман К. (чл.116 НК).\r\n*** \r\nОт 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)\r\n*** \r\nОт 10.00 часа в Регионалния пресклуб на БТА, Икономическия и социален съвет (ИСС) ще даде пресконференция относно присъединяването на България към ERM II и Еврозоната“.\r\n*** \r\nОт 10.00 часа в Университетската специализирана болница по онкология (УСБАЛО)  ще бъде открит „Център за пациента“. На официалната церемония по откриването ще присъстват д-р Даниела Дариткова, председател на Парламентарната комисия по здравеопазване и Мая Манолова, Омбудсман на България.\r\n*** \r\nОт 10.00 часа VIII състав на Специализирания наказателен съд ще гледа делото срещу Красимир М., Иво Д., Николай А. за организиране и ръководене на организирана престъпна група. \r\n*** \r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиян З. и др. за организиране и ръководене на организирана престъпна група. \r\n*** \r\nОт 10.00 часа XII състав на Специализирания наказателен съд ще гледа делото срещу Камен Б., Ивайло Б., Димитър З. и др. за образуване и ръководене на организирана престъпна група. \r\n*** \r\nОт 10.00 часа, в Microsoft Innovation Center (София Тех Парк) ще се проведе Международна конференция за възможностите за финансиране на фирми от IT сектора. \r\n*** \r\nОт 11.00 часа X състав на Специализирания наказателен съд ще гледа делото срещу Кольо К., Мариета В., Галина В, и др. за образуване и ръководене на организирана престъпна група. \r\n*** \r\nОт 11.00 часа XIV състав на Специализирания наказателен съд ще гледа делото срещу Бисер Г., Владимир В. и Михаил А. за организиране и ръководене на организирана престъпна група. \r\n*** \r\nОт 11.30 часа във фоайето на Народното събрание ще бъде даден официален старт на Европейската седмица за предпазване от рак на маточната шийка.\r\n*** \r\nОт 12.00 часа на терасата на метростанция „Сердика 2“ Столична община и „Метрополитен“ организират безплатни музикални и артистични изпълнения по повод отбелязването на 20 години от пускането в експлоатация на първия участък от метрото в София.\r\n*** \r\nОт 13.30 часа XI състав на Специализирания наказателен съд ще гледа делото срещу Диана В., Александър М. и Сашо К. за  образуване и ръководене на организирана престъпна група. \r\n*** \r\nОт 14.00 часа III състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за образуване и ръководене на организирана престъпна група. \r\n*** \r\nМежду 14.00 и 18.00 часа в Съюза на архитектите в България ще се състои конференция на тема „Да преобразим нашия свят: Програма 2030 за България”. По време на конференцията участие ще вземат генералният директор по глобалните въпроси в МВнР посланик Пламен Бончев, председателят на Атлантическия клуб в България Соломон Паси, председателят на Националния съвет на Българската мрежа за Глобалния договор на ООН Огнян Траянов  и др.\r\n*** \r\nОт 18.00 часа в книжарница „Сиела“, мол „Galleria\", ще бъде представена книгата „Да обичаш дивото. Монголия“. \r\n*** \r\nОт 19.00 часа на сцената на Софийската опера ще бъде представена прочутата опера на Чайковски \"Евгений Онегин\".\r\n*** \r\nОт 19.00 часа в залата на Дома на нефтохимика ще бъде представена постановката „Чамкория“ на Явор Гърдев по романа на Милен Русков.\r\n*** \r\nОт 14.00 до 16 часа в офиса на ПП ГЕРБ (ул. „Георги Бенковски” №1), общинският съветник Димитър Колев ще има приемен ден за граждани. \r\n*** \r\nОт 11.00 часа в пресклуба на БТА ще се състои пресконференция на община Горна Оряховица във връзка с проекта „Подобряване на образователната среда в гр. Горна Оряховица”. Ще бъдат представени постигнатите цели и резултати от реализирането на проекта.\r\n*** \r\nОт 12.00 часа в пресклуба на БТА ще се състои пресконференция на групата общински съветници от БСП. Ще бъдат коментирани актуални въпроси, свързани с предстоящата сесия на Общинския съвет във Велико Търново. \r\n*** \r\nОт 11.00 часа на 6 ет. в сградата на Община Видин  ще се състои пресконференция. \r\n*** \r\nВ 10.00 часа Конферентната зала на Община Враца ще се отворят ценовите предложения на участниците в обществена поръчка с предмет: „Реконструкция, ремонт и внедряване на мерки за енергийна ефективност на образователни институции, във връзка с реализацията на проект по Оперативна програма „Региони в растеж” 2014-2020 година по шест обособени позиции“.\r\n*** \r\nОт 10.30 часа в храм „Свето Възнесение“ ще бъде отслужена панахида по повод 74 г. от бомбардировките над Враца. \r\n*** \r\nОт 13.00 часа Съветът на директорите на „МБАЛ Христо Ботев” АД Враца свиква извънредно Общо събрание на акционерите в болницата, което ще се състои в административната сграда на лечебното заведение (бул. „Втори Юни” № 66).\r\n*** \r\nОт 14.10 и от 15.00 часа в ОУ „Стефан Караджа“ ще се състоят образователни концерти на Български камерен оркестър – Добрич. \r\n*** \r\nОт 17.30 часа в Музея на фотографията и съвременните визуални изкуства фотографът инж. Константин Кафтанджиев ще отпразнува 90-тия си рожден ден с  изложба.\r\n*** \r\nОбщинските съветници от ГЕРБ в град Пловдив ще проведат приемни с граждани: Радослава Ташкова, председател на Групата на ГЕРБ и заместник-председател на Общински съвет - Пловдив, Георги Василев и д-р Аргир Аргиров ще се срещат с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;  Ани Лафчиева ще приема граждани от 17.00 до 19.00 часа в офиса на ГЕРБ в район „Източен” на ул. „Коста Паница“ №5. В същият офис от 17.30 до 19.00 часа с граждани ще се среща Емил Русинов.\r\n***\r\nОт 09.30 часа в зала 2 на Пловдивския окръжен съд ще се гледа делото срещу подсъдимия Иван Г., който е обвинен а това, че на 3.06.2016 г. на пътя Карлово – Пловдив при управление на автомобил е нарушил правилата на движение. \r\n***\r\nОт 12.00 часа в зала 2 на Пловдивския окръжен съд ще се гледа делото срещу Йордан И, на който е повдигнато обвинение, че на 14.09.2014 г. е умъртвил другиго – В.В. , от гр. Стамболийски, като убийството е извършено по хулигански подбуди.\r\n***\r\nНа 24.01.2018 г. /сряда/ от 18.00 ч. в Конферентната зала на НБ „Иван Вазов“ – Пловдив ще бъде представена книгата „Нокаут за МС /множествена склероза/“ на Таня Берийска. \r\n*** \r\nВ 10.00 часа в зала 1311 на Русенския университет „Ангел Кънчев“ ще бъде подписан Меморандум за сътрудничество между Университета и  „Национална компания индустриални зони” ЕАД във връзка с развитието на проекта на компанията Fast tracking success.  \r\n*** \r\nОт 14.00 часа в зала 247 в сградата на Община Смолян ще се проведе пресконференция във връзка с проект за подобряване на градската среда.\r\n*** \r\nОт 18.00 часа в залата на първия етаж в РБ „Захарий Княжески“  ще се състои благотворителен концерт на Полина Влахова и приятели в полза на Детски отдел на Регионална библиотека „Захарий Княжески“.\r\n*** \r\nОт 19.00 часа в Драматичния театър ще се играе премиерният спектакъл  „Голям колкото малка ябълка“ от Петър Анастасов.", "date": "2018.01.23", "title": "Предстоящи събития в страната за 24 януари (Агенция „Фокус“)"}
{"url": "http://www.focus-news.net/news/2018/01/23/2480641/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo.html", "text": "На българо-турската граница на ГКПП \"Капитан Андреево\" има интензивен трафик на изход за товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18:00 часа. На българо-румънската граница трафикът е нормален на всички гранични контролно-пропускателни пунктове, на ГКПП \"Дунав мост Русе\" има интензивен трафик на изход за товарни автомобили. \r\nНа останалите пунктове трафикът е нормален.", "date": "2018.01.23", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\""}
{"url": "http://www.focus-news.net/news/2018/01/23/2480642/veliko-tarnovo-pozhar-gori-v-dvora-na-staroto-voenno-uchilishte-v-grada.html", "text": "Пожар гори в необитаеми постройки в двора на старото военно училище в областния център. Това съобщи за Радио \"Фокус\" - Велико Търново говорителят на Областна дирекция на МВР Марияна Христова. Горят дървени греди и гуми. Данни за пострадали граждани няма. С огъня се борят 10 огнеборци от Районна служба \"Пожарна безопасност и защита на населението\" - Велико Търново, с 3 противопожарни автомобила. На мястото е и цялото ръководство на Областната дирекция.", "date": "2018.01.23", "title": "Велико Търново: Пожар гори в двора на старото военно училище в града"}
{"url": "http://www.focus-news.net/news/2018/01/23/2480643/lokalnomakedoniya-balgarskiyat-poslanik-v-skopie-e-napravil-obrashtenie-po-vreme-na-redovnata-sesiya-na-makedonskoto-pravitelstvo-vav-vtornik.html", "text": "Българският посланик в Скопие Иван Великов Петков е направил обръщение пред редовната сесия на македонското правителство, в която е изложил пред министрите приоритети на българското председателство на Съвета на ЕС, пише македонското издание “Локално“.\r\nСпоред официално съобщение от пресцентъра на правителството в Скопие, Петков е изказал подкрепата си за усилията на Македония по пътя ѝ за членство в ЕС и НАТО. : Цанко Цолов", "date": "2018.01.23", "title": "„Локално“(Македония): Българският посланик в Скопие е направил обръщение по време на редовната сесия на македонското правителство във вторник"}
{"url": "http://www.focus-news.net/news/2018/01/23/2480644/blagoevgrad-predsedatelyat-na-obshtinski-savet-radoslav-taskov-organizira-preskonferentsiya-na-25-yanuari.html", "text": "Председателят на Общински съвет – Благоевград Радослав Тасков организира пресконференция по повод предстоящото първо редовно заседание на Съвета. Това съобщиха от пресцентъра на Общински съвет – Благоевград. Ще бъдат обсъдени най-важните точки, заложени в дневния ред на заседанието, а именно Проектът на бюджета, Планът за финансиране на капиталовите разходи за 2018 година и актуализирана бюджетна прогноза за местните дейности за периода 2018-2020 година на Община Благоевград. Ще бъдат включени и други актуални въпроси,  касаещи работата на Общински съвет Благоевград. Пресконференцията ще се състои на 25 януари година от 11:00 часа в кабинет 108  на Община Благоевград.", "date": "2018.01.23", "title": "Благоевград: Председателят на Общински съвет Радослав Тасков организира пресконференция на 25 януари"}
{"url": "http://www.focus-news.net/news/2018/01/23/2480645/daily-sabah-redzhep-tayip-erdogan-shte-obsadi-s-donald-tramp-turskata-operatsiya-v-afrin.html", "text": "Турският президент Реджеп Тайип Ердоган ще обсъди с американския държавен глава Доналд Тръмп турската операция в сирийската провинция Африн, пише вестник Daily Sabah. Двамата ще проведат телефонен разговор, главната тема на който ще бъде операция „Маслинова клонка“, чийто старт Анкара даде в събота. Информацията за това е разкрил външният министър Мевлют Чавушоглу, който от своя страна смята да обсъди същата тема с американския държавен секретар Рекс Тилърсън в кулоарите на срещата в Париж във вторник, по време на която Тилърсън осъди Русия и заяви, че Москва „носи отговорност“ за цивилните жертви в Източна Гута. Агенция „Фокус“ припомня: \r\nОперация „Маслинова клонка“ започна в събота, като целта ѝ, според Анкара, е да се водят бойни действия срещу кюрдските военни формирования и най-вече „Народни отряди за защита“, които според Турция са крило на терористичната организация Работническа партия на Кюрдистан. : Цанко Цолов", "date": "2018.01.23", "title": "Daily Sabah: Реджеп Тайип Ердоган ще обсъди с Доналд Тръмп турската операция в Африн"}
{"url": "http://www.focus-news.net/news/2018/01/23/2480646/stara-zagora-bogata-programa-sa-podgotvili-organizatorite-na-chudomirovi-praznitsi-2018.html", "text": "Конкурси, премиери на книги, концерти, театрални постановки, изложби, творчески работилници с различна насоченост са част от събитията, които включва програмата на Чудомирови празници 2018, каза за Радио „Фокус“ директорът на Литературно-художествен музей „Чудомир“ Добрина Матова. Освен тях организаторите предвиждат и нови инициативи, като например концерт и изложба под наслов „Завръщане“ с участието на студенти от Висшите учебни заведения по изкуствата, родом от Казанлък.\r\nНационалното ученическо четене, стартирало миналата година, в което взеха участие 93 училища от цялата страна и три училища от чужбина, през 2018 година ще бъде насочено към българските неделни училища, извън пределите на страната.\r\nЗа поредната научна конференция, която ще се проведе на 30 март  ще бъде издаден и вторият сборник с научни доклади от участниците в нея.\r\n„Отново можем да очакваме хитови театрални постановки, интересни концерти, изложби и премиери на книги“, каза Добрина Матова.\r\nВ рамките на миналогодишните Чудомирови празници са реализирани 33 събития, сред които 6 конкурса, 6 премиери на книги, 5 концерта, 5 театрални постановки, 2 живописни и 1 фото-изложба, 3 уъркшопа с различна насоченост и др. За първи път през 2017 година в рамките на празниците бе проведено и първото в страната училище за карикатуристи.\r\nСлавяна ГАЙДАРОВА", "date": "2018.01.23", "title": "Стара Загора: Богата програма са подготвили организаторите на Чудомирови празници 2018"}
{"url": "http://www.focus-news.net/news/2018/01/23/2480647/osadiha-bivshiya-shef-na-razuznavaneto-gen-kircho-kirov-na-15-godini-zatvor-obzor.html", "text": "Софийският военен съд осъди бившия директор на Националната разузнавателна служба (НРС) ген. Кирчо Киров на 15 години затвор и конфискация на половината от притежаваното от него имущество за длъжностно присвояване в периода 2007 – 2011 г. Срещу него бе повдигнато обвинение за това, че като директор на НРС, заедно със своя подчинен, е присвоил от бюджета на службата валута - евро и щатски долари в особено големи размери, равняващи се на повече от 5,1 млн. лв. На съучастника на ген. Киров - Димитър Лидарев - полковник от резерва и бивш служител на НРС, съдът наложи три години лишаване от свобода, с петгодишен изпитателен срок. Според данните на държавното обвинение, по разпореждане на директора си Кирчо Киров, Лидарев е изготвял фалшивите документи за теглене и отчитане на сумите и е получавал парите от касата на службата. От прокуратурата напомниха, че делото е гледано при закрити врата, поради което не може да бъде разгласена пълната информация, събрана по него. Предстои да бъде поискана промяната на мярката за неотклонение на ген. Киров в по-тежка - постоянно задържане под стража или домашен арест. \r\nГоворителят на Военно-окръжна прокуратура полк. Елин Алексов заяви, че сумата, за която е осъден ген. Кирчо Киров, представлява 39% от особените разходи на разузнаването. Той обясни, че няма доказателства, че тези пари са похарчени за разузнавателна дейност и добави, че използването на парите не е предмет на доказване от прокуратурата, като за целта има друга организация – Комисия за разкриване и изземване на незаконно придобито имущество. Прокурор Алексов отрече информацията по това дело да е разпитван президентът Георги Първанов. На въпрос дали осъденият съучастник на ген. Киров е направил самопризнания, прокурор Алексов посочи: „По отношение на своята дейност полковникът от резерва Димитър Лидарев направи самопризнание за тази част, която е извършил той”. \r\nВ коментар за „Фокус“ ген. Кирчо Киров заяви, че е осъден неоснователно и несъмнено ще обжалва съдебното решение на втора инстанция. Той заяви, че съвестта му е чиста и не се е провинил в нищо, докато е заемал поста на директор в НРС. По думите му процесът е бил много бърз и режисиран, тъй като е осъден само по показанията на един свидетел. Според бившия директор на разузнаването процесът е част от войната, която се води срещу него от сегашните ръководители на разузнавателната служба – ДАР. Агенция „Фокус“ припомня: Срещу ген, Кирчо Киров има общо четири дела. Той вече бе изправен пред съда за длъжностно присвояване и осъден на две инстанции на 10 години затвор, но Върховният касационен съд върна делото на втора инстанция с мотива, че е нарушено правото на подсъдимия да се защити. Второто разследване, по което съдът постанови присъдата от 15 години лишаване от свобода, започна от обясненията на Киров, дадени по първото дело, тъй като бившият директор на разузнаването е споменал пари, използвани за разузнавателна дейност по четири секретни операции. Ген. Киров бе обвинен и за разгласяване на държавна тайна заради негово телевизионно интервю от 2014 г., в което съобщава информация за случая със заловения за пренасяне на наркотици български гражданин в Иран. Живко Русев, шофьор на товарен автомобил с българска регистрация, беше задържан на паркинг край Табриз през 2008 година. В неговия камион иранските власти откриват голямо количество Хероин. Той получава присъда „доживотен затвор“, но на шестата година е преместен в български затвор, след което е предсрочно освободен поради заболяване. Едно от делата е свързано с това, че ген. Киров е ползвал бизнес класа при своите пътувания, но по думите му то е спечелено от него на първа инстанция.", "date": "2018.01.23", "title": "Осъдиха бившия шеф на разузнаването ген. Кирчо Киров на 15 години затвор (ОБЗОР)"}
{"url": "http://www.focus-news.net/news/2018/01/23/2480648/yambol-obshtinskiyat-savet-v-straldzha-shte-obsadi-byudzheta-na-obshtinata-za-2018-g.html", "text": "Годишната програма за придобиване, управление и разпореждане с имоти общинска собственост ще обсъждат съветниците на първото за годината заседание на Общински съвет – Стралджа. Това съобщиха от пресцентъра на Общината. Кметът Атанас Киров ще предложи промяна в структурата на Община Стралджа и промяна на основната месечна заплата на кметове на кметства. Като следваща точка е приемане бюджета на Общината за 2018 г. В януарското заседание е включен и отчет на кмета за втората година от Програмата за управление на Община Стралджа от мандат 2015 - 2019 г. Председателят на Общинския съвет Живко Ангелов е вносител на отчет за дейността на Съвета, неговите комисии и изпълнението на решения за периода август – декември 2017 г. Той ще запознае съветниците и с новия план за дейността на Общинския съвет през 2018 г. Отчетът за дейността на МКБППМН за изминалата година ще представи зам.-кметът Гроздан Иванов. На заседанието предстои приемане на Общински план за младежта за 2018 г., Годишна програма за развитие на читалищната дейност в общината и Културен календар за новата година, план на общината за противодействие на тероризма, Правилник за дейността на Общинското социално предприятие за озеленяване и благоустройство. Киров ще предложи за одобряване текст на Меморандум за сътрудничество при развитие на икономически проекти на територията на община Стралджа между Клъстер „Тракия икономическа зона“ и Община Стралджа. В дневния ред са включени и докладни записки за безвъзмездно прехвърляне на собственост върху имот – частна държавна собственост – ІV етаж от бивша административна сграда на АПК с. Войника в полза на община Стралджа, одобряване частично изменение на План за регулация, както и одобряване количествата останала неотсечена дървесина от Годишен план за ползване на дървесина от общински горски територии на община Стралджа за 2017г. и количеството дървесина предвидено за отсичане в План-извлечение одобрено от РДГ Сливен при почистване на водни течения във връзка с провеждане на технически сечи в общински горски територии, съгласно предписания на ГД „Надзор на язовирните стени и съоръженията към тях“.\r\nЗаседанието на ОбС - Стралджа е насрочено за 30 януари от 10.00 часа. Постоянните комисии ще заседават в четвъртък.", "date": "2018.01.23", "title": "Ямбол: Общинският съвет в Стралджа ще обсъди бюджета на Общината за 2018 г."}
{"url": "http://www.focus-news.net/news/2018/01/23/2480649/nay-mezhdunarodniyat-universitet-v-azerbaydzhan-zapochva-priem-za-2018-g.html", "text": "Студентите на ADA University са повече от бъдещи успешни предприемачи и водещи обществени фигури. Те са тези, които намират високо интелектуални решения в комбинация с етика и гражданско самосъзнание. Един от най-новите университети на Азербайджан е декларирал тази амбициозна мисия като собствена задача. Това съобщиха от Посолството на Азербайджан.\r\nОснована през 2006 г. като Дипломатическа академия на Азербайджан, с цел да предлага обучения за дипломати и държавни служители в рамките на Министерството на външните работи, образователната институция се развива с бързо темпо, до голяма степен в крак с впечатляващия темп на растеж на страната, в която се намира, и се превръща в пълноценен университет, който предлага бакалавърски и магистърски програми в четирите си факултета – „Публични и международни отношения“, „Бизнес“, „Образование“, „Информационни технологии и инженерни науки“ - на английски език.\r\nВъпреки малкия брой учащи спрямо общия брой студенти в Азербайджан, наброяващи 160 000 души, в ADA University днес се обучават повече чуждестранни студенти, отколкото в другите университети в страната. Студенти, преподаватели, служители и възпитаници от 46 държави наричат ADA University свой дом и обогатяват мозайката на приобщаващата учебна среда тук. Чрез учебна програма, изградена около триада от задълбочено изследване, избирателни и общообразователни курсове, съчетани с възможности за експериментално учене и възможностите за обмен, университетът обучава в една истински международна среда възпитаници, които имат силен потенциал за въздействие.\r\nВ Азербайджан общият размер на публичното финансиране на образователната система се е увеличил до почти 20 милиарда долара през последното десетилетие. ADA University се възползва от тази подкрепа за изграждането на кампус на световно ниво в един от централните квартали на столицата Баку. Първи по рода си в региона, този „зелен“ и „умен“ кампус разполага с интелигентни съоръжения, които ползват възобновяеми енергийни източници. Към мултимедийните центрове, интерактивните класни стаи и просторните учебни и социални зони беше добавена през тази учебна година внедрената информационна система MyADA, която използва програмата Banner, за да отговори на нуждите на студентите и очакванията им за ефективен и прозрачен достъп до данни. \r\nADA University насърчава международните си студенти да се запознаят с местната общност чрез екскурзии, езиково потапяне, социални проекти и други за по-цялостен подход към културното, образователното и гражданското развитие. Той вярва, че обучението в чужбина се интерпретира и като възможност за обмен с някоя от 50-те партньорски институции по света, където студентите обединяват учене и пътувания за по-нататъшно развитие на хоризонтите си. Символ на кампуса е четириетажната сграда на библиотеката на ADA. Както виртуална, така и физическа, тя предлага най-голямата колекция на английски език в страната с достъп до половин милион хартиени и дигитални копия в подкрепа на предлаганите специалности.\r\nОт 2009 г. насам ADA University предлага международна стипендия на името на Алимардан Топчубашев, за да даде достъп до първокласно международно образование и водещо обучение на студенти по целия свят. Започна приемът за 2018 г. за 700 места във всички програми. С краен срок за кандидатстване 5 април 2018 г. стипендиантската програма „Топчибашев“ набира кандидати, които имат силно желание да служат на обществена кауза. Стипендиантската програма е отворена за всички международни кандидат-студенти за бакалавърските и магистърските програми, които са приети в някой от факултетите на ADA University. Стипендията може да се подновява всеки семестър по време на курса на обучение, ако са изпълнени определени критерии за среден успех, и обхваща само таксата за обучение. Очаква се стипендиантите да покрият всички други разходи, включително настаняване, учебници, студентски такси и комунални услуги.", "date": "2018.01.23", "title": "Най-международният университет в Азербайджан започва прием за 2018 г."}
{"url": "http://www.focus-news.net/news/2018/01/23/2480650/nimh-utre-sutrin-shte-e-mrazovito-s-minimalni-temperaturi-mezhdu-minus-9-i-minus-4.html", "text": "През нощта ще преобладава ясно, утре – слънчево време. По-значителна ще е облачността в Северозападна България, а сутринта в западните райони на Дунавската равнина ще се образува мъгла. Ще духа слаб североизточен, в източните райони – умерен северен вятър. Сутринта ще е мразовито с минимални температури между минус 9° и минус 4°, а дневните ще достигнат минус 2° до 3°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще продължи да се повишава и вече ще е по-високо от средното за месеца.\r\nНад Черноморието ще бъде предимно слънчево, с временни увеличения на облачността преди обяд в крайните северни и южни райони. Ще духа умерен север-североизточен вятър. Максималните температури на въздуха ще са от 0° до 3°. Температурата на морската вода е 6-7°. Вълнението на морето ще е 2-3 бала.\r\nНад планините ще бъде предимно слънчево. По-значителни увеличения на облачността ще има преди обяд над масивите от Западна България. Ще духа до умерен север-североизточен вятър. Максималната температура на височина 1200 метра ще е около минус 3°, на 2000 метра – около минус 8°.\r\nПрез следващите три дни в планините и планинските райони ще бъде слънчево и там бавно ще се затопля. В равнинната част от страната на места ще се образува мъгла или инверсионна облачност. Сутрин ще е студено с минимални температури около и под минус 10°, максималните ще са близки до 0°.", "date": "2018.01.23", "title": "НИМХ: Утре сутрин ще е мразовито, с минимални температури между минус 9° и минус 4°"}
{"url": "http://www.focus-news.net/news/2018/01/23/2480651/the-new-york-times-amerikanskiyat-ministar-na-pravosadieto-dzhef-seshans-e-razpitan-vav-vrazka-s-razsledvaneto-po-eventualna-ruska-namesa-na-prezidentskite-izbori-v-sasht.html", "text": "Американският министър на правосъдието Джеф Сешънс е бил разпитан в продължение на няколко часа миналата седмица във връзка с разследването по евентуална руска намеса на президентските избори в САЩ. Това са потвърдили от министерството на правосъдието, пише на първите си страници вестник The New York Times. \r\nТова е първият път в който воденото от Робърт Мюлер разследване провежда разпит на лице от кабинета на Доналд Тръмп, отбелязва още изданието. Според говорителя на ведомството Сара Флоуръс, по време на разпита Сешънс е бил придружен от своя адвокат. \r\nПо-рано стана ясно, че Сешънс, който е един от ранните поддръжници на президента Доналд Тръмп, е имал две срещи с тогавашния руски посланик в САЩ Андрей Кисляк, по време на кандидатпрезидентската кампания. \r\nМинистърът е един от групата официални лица, които Мюлер е включил в списъка с предполагаеми подлежащи на разпит, коментира изданието. За Мюлер, Сешънс представлява ключов свидетел по две от главните точки по воденето от бившия директор на ФБР разследване. Макар да не е разкрито с какво е бил свързан разпитът на Сешънс, авторитетното издание смята, че министърът на правосъдието би могъл да даде информация относно евентуалните връзки между кандидатпрезидентската кампания на Тръмп и Русия и дали президентът се е опитвал да пречи на разследването. Вестникът припомня, че Сешънс бе завеждащ екипа за външна политика към предизборния щаб на Тръмп.\r\nОфициален коментар от Белия дом все още няма, но изданието припомня в последните редове на статията, че в началото на януари Мюлер проведе разпит и със Стивън Банън, бивш член на администрацията на Тръмп. : Цанко Цолов", "date": "2018.01.23", "title": "The New York Times: Американският министър на правосъдието Джеф Сешънс е разпитан във връзка с разследването по евентуална руска намеса на президентските избори в САЩ"}
{"url": "http://www.focus-news.net/news/2018/01/23/2480652/aktsenti-v-sutreshniya-blok-dobro-utro-balgariya-na-24-yanuari.html", "text": "Пътни инциденти с фатален край и ранени белязаха последните два дни. Има ли тенденция за увеличение на жертвите в катастрофи? С коментар в сутрешния блок „Добро утро, България“ на Радио „Фокус“ очаквайте Владимир Тодоров, председател на Българската асоциация на пострадалите при катастрофи. Приключиха дебатите по първия вот на недоверие към кабинета \"Борисов 3\". БСП атакуваха кабинета за провал в борбата с корупцията. Дали корупцията ще бъде преодоляна? Коя от двете стани е била по убедителна в аргументите си? Анализ по темата ще направим с политолога Димитър Димитров. \r\nПетиция срещу двойния стандарт при храните в ЕС, инициирана от омбудсманът Мая Манолова, е допусната за разглеждане от комисията по петиции в ЕП. Какви са очакваните резултати от разглежданията в комисията? В минутите след 8.30 часа наш гост ще бъде омбудсманът на Р България Мая Манолова. \r\nИнтересен паметник на културата с местно значение в панагюрското село Баня е на път да се превърне в място, където ще бъде оформена етнографска сбирка. Става дума за  т.  нар. „Пулева къща“. Повече за нея ще чуем в минутите след 9.00 часа от репортажа на Ваня Николова от Радио „Фокус“ –Пазарджик. \r\nТези и още теми в „Добро утро, България“ от 6.00 до 10.00 с водещ Деница Узунова.", "date": "2018.01.23", "title": "Акценти в сутрешния блок „Добро утро, България“ на 24 януари"}
{"url": "http://www.focus-news.net/news/2018/01/23/2480653/sport-marsel-hirsher-vodi-sled-parviya-mansh-v-shladming.html", "text": "Австриецът Марсел Хиршер води след първия манш при слалома в Шладминг. Хиршер успя да завърши с две стотни по-бързо от втория Хенрик Кристоферсен. Вторият манш започва в 21:30 часа българско време. По-рано днес Виктория Ребесбург спечели Гигантски слалом за жени в Кронплац, след като сочената за фаворит американка Микаела Шифрин отпадна в първия манш.", "date": "2018.01.23", "title": "Спорт: Марсел Хиршер води след първия манш  в Шладминг"}
{"url": "http://www.focus-news.net/news/2018/01/23/2480654/blagoevgrad-za-poredna-godina-uchenitsite-ot-ou-peyo-yavorov-selo-skrat-shte-vzemat-uchastie-vav-festivala-skratska-akademiya.html", "text": "За поредна година учениците от ОУ „Пейо Яворов“ – село Скрът ще вземат участие във фестивала „Скрътска академия“. Това каза за Радио „Фокус“ – Пирин Димитър Тимов, директор на учебното заведение. Традиционно събитието се провежда по повод 1 април – Ден на хумора и шегата. По думите му учениците участват и в други инициативи както на общинско, така и на местно ниво. „Като чествания – по-тържествено тази година отбелязахме патронният празник на училището, а скоро ни предстои отбелязване на 3 март – Националния празник на България“, каза още Тимов. Той допълни, че към училището има танцов състав „Подгорие“, който скоро отбеляза 5-годишнина.\r\nЛивия НИНОВА", "date": "2018.01.23", "title": "Благоевград: За поредна година учениците от ОУ „Пейо Яворов“ – село Скрът ще вземат участие във фестивала „Скрътска академия“"}
{"url": "http://www.focus-news.net/news/2018/01/23/2480655/stara-zagora-byudzhetat-i-investitsionnata-programa-na-obshtina-kazanlak-za-2018-godina-shte-badat-obsadeni-na-zasedanie-na-obshtinskiya-savet-na-24-yanuari.html", "text": "Общинският съвет в Казанлък ще проведе своето 32-ро редовно заседание на 24 януари от 9.30 часа, каза за Радио „Фокус“ председателят на Общинския съвет Николай Златанов. Той поясни, че акцент сред 29 точки в дневния ред е обсъждането на Бюджета и Инвестиционната програма на Община Казанлък за 2018 година. \r\nСпоред приложените документи по тази точка, подобряване на образователната инфраструктура в община Казанлък ще бъде един от водещите акценти и на Бюджет 2018. Работата по проект „Обновяване на образователната инфраструктура в община Казанлък“ по Оперативна програма „Региони в растеж 2014 – 2020“ ще завърши до края на 2019 година. Той е на обща стойност 9 504 532 лв. В рамките на проекта ще бъде извършен основен ремонт, внедряване на мерки за енергийна ефективност и облагородяване на дворните пространства на три детски градини в жк „Изток“ и на пет основните училища в градовете Крън и Шипка, и селата Хаджидимитрово, Овощник и Ръжена. Предстоят и ремонти в Детска градина „Мечо Пух“ и Защитено жилище в село Дунавци.\r\nСред главните инфраструктурни проекти е „Обновяване на градската среда в град Казанлък“, като по Оперативна програма „Региони в растеж“ 2014-2020г. до края 2018г. ще приключи проектът за 5 655 048 лв. в жк „Изток“ с реконструкция и рехабилитация на 4 улици и обновяване на 2 междублокови пространства.\r\nПрез 2018 година ще започнат реалните дейности по ключовия за Община Казанлък проект за интегриран градски транспорт - етап 1 по Оперативна програма „Региони в растеж 2014 – 2020“. Проектът е в размер на 3 690 050 лв. В рамките на дейностите, които ще бъдат реализирани в него предстои ремонт на булевард „Розова долина“ от площад „Севтополис“ до улица „Бачо Киро“, закупуване на 7 електробуса за вътрешноградските линии, рехабилитация на 23 автобусни спирки със светещи информационни табла с разписание и въвеждане на информационна система за управление на градския транспорт, което ще осигури цялостна свързаност на мрежата. По проекта се предвижда закупуването на зарядна станция и оборудване за Център за управление със специализиран софтуер и джипиес.\r\n20 000 лева от Бюджета на Община Казанлък за 2018 година ще бъдат пренасочени от Фонд „Ин витро“, който създаде преди години Общината, към Програма за създаване на младежки екопатрули. Това е възможно, след като подкрепата за семейства с репродуктивни проблеми бе посочена като един от приоритетите на Правителството. В рамките на проекта ще бъдат наемани млади хора, които ще полагат грижи за опазване на общинската собственост\r\nЗакупуването на земята под съществуващите бунгала на Община Казанлък в Несебър е един от акцентите за Общината през 2018 година. Идеята е в дългосрочен план пространството да бъде развито в място за отдих, подобно на детския лагер на Община Казанлък в местността „Паниците“ в Калоферския балкан. Очаква се през 2018 година Министерство на земеделието, храните и горите да определи цената на тези над 3 декара земя в Несебър. \r\nСлавяна ГАЙДАРОВА", "date": "2018.01.23", "title": "Стара Загора: Бюджетът и Инвестиционната програма на Община Казанлък за 2018 година ще бъдат обсъдени на заседание на Общинския съвет на 24 януари"}
{"url": "http://www.focus-news.net/news/2018/01/23/2480656/veliko-tarnovo-lokaliziraha-pozhara-v-rayona-na-staroto-voenno-uchilishte-v-grada.html", "text": "Пожарът в района на старото военно училище вече е локализиран. Това съобщи за Радио \"Фокус\" - Велико Търново Марияна Христова, говорител на Областна дирекция на МВР - Велико Търново. Гасенето продължава. Екипи на пожарната ще останат на мястото и през нощта.", "date": "2018.01.23", "title": "Велико Търново: Локализираха пожара в района на старото военно училище в града"}
{"url": "http://www.focus-news.net/news/2018/01/23/2480657/reuters-emanyuel-makron-shte-se-sreshtne-s-donald-tramp-v-kraya-na-april.html", "text": "Френският президент Еманюел Макрон ще проведе в края на април официална визита във Вашингтон, където ще се срещне с държавния глава на САЩ Доналд Тръмп, съобщава Reuters, като се позовава на данни от официални лица. Агенцията припомня, че това ще бъде първото официално посещение на държавен глава в Белия дом, което ще се проведе повече от година от встъпването в длъжност на Тръмп. : Цанко Цолов", "date": "2018.01.23", "title": "Reuters: Еманюел Макрон ще се срещне с Доналд Тръмп в края на април"}
{"url": "http://www.focus-news.net/news/2018/01/23/2480673/afp-emanyuel-makron-izrazi-zagrizhenostta-si-zaradi-turskata-operatsiya-v-afrin.html", "text": "Френският президент Еманюел Макрон изрази загрижеността си заради турската операция в сирийската провинция Африн, предава AFP, като се позовава на съобщение от Елисейския дворец. Съгласно разпространената информация, Макрон е провел телефонен разговор със своя турски колега Реджеп Тайип Ердоган, в който „макар да е признал нуждите на Турция да защитава своите граници, френският президент е разкрил пред своя колега загрижеността си относно военната интервенция, започнала в събота в Африн“. \r\nСъобщението става на фона на тревогата, изразена от САЩ , според която турската операция срещу кюрдските „Народни отряди за защита“ може да повлияе на усилията за прекратяване на военните действия между управляващи и части от опозицията в Сирия. \r\nПо искане на Франция, Съветът за сигурност на ООН заседава в понеделник относно турското навлизане в Африн, но действията на Анкара не бяха заклеймени. : Цанко Цолов", "date": "2018.01.23", "title": "AFP: Еманюел Макрон изрази загрижеността си заради турската операция в Африн"}
{"url": "http://www.focus-news.net/news/2018/01/23/2480674/veliko-tarnovo-162-godini-ot-sazdavaneto-na-parvo-balgarsko-narodno-chitalishte-elenka-i-kiril-d-avramovi-shte-otbelezhat-v-svishtov.html", "text": "162 години от създаването на Първо българско народно читалище „Еленка и Кирил Д. Аврамови“ ще отбележат в Свищов. Официалната дата на годишнината е 30 януари. Това каза за Радио „Фокус“ – Велико Търново организаторът при културната институция Йордан Герчев. Той уточни, че ще се организира своеобразен поход през бележити места в Свищов. „По традиция ние посещаваме т.нар. културни институции и Общината. В групата се включват представители на читалища, училища, Художествената галерия, Историческия музей и други. Посещаваме паметната плоча на къщата на Димитър Начович, където е основано и нашето читалище, преди 162 години. Там са положени основите на читалищното дело в България. Посещаваме и гроба на дарителите Еленка и Кирил Д. Аврамови в свищовския манастир „Св. св. Петър и Павел“. В знак на почит поднасяме венци и цветя. Казваме няколко думи в знак на признателност и почит, така ще стане и през тази година“, поясни още Герчев. Той уточни, че към тези прояви има интерес както от възрастни, така и от младежите, които са много добре запознати с историята на родния си град.\r\nЛуиза ТРАНЧЕВА", "date": "2018.01.23", "title": "Велико Търново: 162 години от създаването на Първо българско народно читалище „Еленка и Кирил Д. Аврамови“ ще отбележат в Свищов"}
{"url": "http://www.focus-news.net/news/2018/01/23/2480675/cbs-news-dvama-zaginali-i-12-raneni-pri-strelba-v-uchilishte-v-kentaki.html", "text": "Двама души са загинали и 12 други са ранени при стрелба в училище в американския щат Кентъки, съобщава американският телевизионен канал CBS news. Стрелбата е започната от 15-годишно момче, като двама негови връстници – момче и момиче, са били простреляни смъртоносно. Полицията е пристигнала на мястото около 10 минути след началото на стрелбата, като екипът на органите на реда е успял да задържи нападателя. Причините около инцидента все още се изясняват а мотивите на момчето все още не са известни. : Цанко Цолов", "date": "2018.01.23", "title": "CBS news: Двама загинали и 12 ранени при стрелба в училище в Кентъки"}
{"url": "http://www.focus-news.net/news/2018/01/23/2480676/seriya-intsidenti-na-patya-obzor.html", "text": "Серия от катастрофи белязаха първия ден след обилните снеговалежи в страната. Една жена загина на път за болницата, а 8-годишно дете пострада при поредната тежка катастрофа на пътя София-Варна, край село Микре, между лек и тежкотоварен автомобил. Шест души пострадаха по-рано при верижна катастрофа между три автомобила на АМ „Хемус“ след тунел \"Топли дол\", в посока София. Двама от ранените са хоспитализирани в УМБАЛСМ „Св. Анна“-София, в кръвните им проби бяха открити следи от наркотични вещества. Трима души пострадаха при катастрофа между два леки автомобил край село Ведраре, Пловдивско. Ранените са откарани в болница за преглед. По-късно през деня след инцидент между два автомобила на бул. \"Кукленско шосе\" в Пловдив, двамата водачи на превозните средства също бяха прегледани в лечебно заведение.", "date": "2018.01.23", "title": "Серия инциденти на пътя (ОБЗОР)"}
{"url": "http://www.focus-news.net/news/2018/01/23/2480677/dobrich-17-akta-za-narusheniya-v-gorite-sa-sastavili-prez-izminalata-sedmitsa-sluzhitelite-na-darzhavno-lovno-stopanstvo-tervel.html", "text": "17 акта за нарушения в горите са съставили през изминалата седмица служителите на Държавно ловно стопанство (ДЛС) „Тервел”. Това съобщи Мина Сарова, специалист „Връзки с обществеността“ в Североизточно държавно предприятие (СИДП) – Шумен, предаде кореспондентът на Радио „Фокус” – Варна. При обход на територията на ловното стопанство е установена незаконна сеч на общо 8 куб. м дърва за огрев. Санкционирани са 9 физически лица. В периода от 15 до 22 януари в обхвата на Североизточно държавно предприятие са извършени общо 717 проверки. 128 от тях са на обекти за добив на дървесина, 74 – на превозни средства, 452 – на ловци, а 63 – на други физически лица. Съставени са 22 акта и 2 констативни протокола, единият от които е за нерегламентиран добив на 1,5 куб. м дърва за огрев в ДГС „Генерал Тошево”. Акт по Закона за горите отчитат и от ДЛС „Балчик”, показва още справката на СИДП за последната седмица. Всички споменати нарушения са на територията на област Добрич. През зимните месеци, когато опитите за нерегламентиран добив на дърва за огрев зачестяват, засилен контрол се извършва на територията на всички горски и ловни стопанства към предприятието в четирите области Варна, Добрич, Търговище и Шумен.\r\nЖулиета НИКОЛОВА", "date": "2018.01.23", "title": "Добрич: 17 акта за нарушения в горите са съставили през изминалата седмица служителите на Държавно ловно стопанство „Тервел”"}
{"url": "http://www.focus-news.net/news/2018/01/23/2480678/sport-manchestar-siti-napravi-dve-promeni-v-titulyarniya-sastav-minuti-predi-macha-sreshtu-bristol.html", "text": "Манчестър Сити направи две промени в титулярния си състав минути преди началото на мача-реванш от полуфиналите на Купата на Футболната лига срещу Бристол. Люк Стийл влиза на мястото на Франк Фийлдинг, докато в защита ще играе Лиам Уолш. Мачът започна в 21:45 часа, като в първия мач Манчестър Сити победи с 2:1.  Бристол са спечелили само една от последните си осем срещи срещу Манчестър Сити, като за да стигнат до тази фаза на турнира, Бристол отстраниха четири отбора играещи в Премиър Лийг, включително и вторият в класирането Манчестър Юнайтед.", "date": "2018.01.23", "title": "Спорт: Манчестър Сити направи две промени в титулярния състав минути преди мача срещу Бристол"}
{"url": "http://www.focus-news.net/news/2018/01/23/2480679/gripnata-epidemiya-obhvana-i-oblastite-stara-zagora-i-vidin-kakto-i-obshtina-bobov-dol-obzor.html", "text": "На територията на областите Видин и Стара Загора се обявява грипна епидемия от 24 януари 2018г. Грипна епидемия, считано от сряда, ще е в сила и в община Бобов дол, област Кюстендил. Дните до 26 януари са обявени за неучебни в област Стара Загора и община Бобов дол, а поради висока заболяемост е предписано да не се провеждат учебни занятия за същия период и в две учебни заведения в град Дупница, както и в училищата в селата Невестино и Раждавица. До 26 януари няма да учат и учениците от 4 училища на територията на област Бургас. Междувременно на свое заседание Регионалният пандемичен комитет в Пазарджик реши, че от 24 януари ще бъдат възобновевени учебните занятия на територията на областта, но обявената епидемия остава в сила. До сряда са затворени и училищата на територията на община Благоевград, където също бе обявена грипна епидемия. В Монтана обстановката остава предепидемична, като се предполага се, че в рамките на няколко дни, ако заболеваемостта продължи да нараства, може да се стигнат стойности за обявяване на грипна епидемия и там. Д-р Мария Каменова от РЗИ - Монтана припомни, че това става при стойности 400 заболели на 10 000 души. За трета седмица в Пловдив и областта също се задържат високи нива на заболеваемост от остри респираторни заболявания. По информация на д-р Моника Троянчева от РЗИ - Пловдив и там сезабелязва леко увеличение на стойностите, но засега те са малко по-ниски от средните за страната – 164 на 10 000, спрямо 174 на 10 000 за цялата страна. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От Министерството на здравеопазването информират, че картината е динамична, а Регионалните здравни инспекции следят епидемичните показатели и предприемат незабавни мерки.", "date": "2018.01.23", "title": "Грипната епидемия обхвана и областите Стара Загора и Видин, както и община Бобов дол (ОБЗОР)"}
{"url": "http://www.focus-news.net/news/2018/01/23/2480680/prof-aleksandar-marinov-politolog-bsp-imat-argumenti-za-vota-na-nedoverie-no-ne-sa-dostatachni-za-da-se-prevarnat-v-reshavasht-faktor.html", "text": "БСП имат аргументи за вота на недоверие, но не са достатъчни, за да се превърнат в решаващ фактор, който да убеди обществото, че това правителство в този си състав за конкретни действия трябва да понесе политическата отговорност, каза за Радио \"Фокус\" проф. Александър Маринов. Той допълни, че БСП е трябвало да насочат вниманието към една спорна политика, като например програмата за саниране. \"Дебатите и резултатът от вота няма да променят кардинално съотношението. Но това е едно постепенно натрупване на негативи. След няколко месеца, когато се види какъв пълен блокаж се е получил в антикорупционните политики, тогава вероятно опозицията отново ще припомни своите аргументи. Това е тактиката на „китайската капка“ - бавно методично натрупване в сфера, която е чувствителна за обществото, с конкретни, макар и не кой знае колко фрапиращи факти“, каза проф. Маринов и добави, че и външнополитическите последици не бива да се подценяват. Той уточни, че при откриването на Европедседателството от Брюксел са си затворили очите за корупцията, но едва ли тази благосклонност към управляващите ще продължава и тези разпри на тема корупция, няма как да не дадат външнополитическо отражение.", "date": "2018.01.23", "title": "Проф. Александър Маринов, политолог: БСП имат аргументи за вота на недоверие, но не са достатъчни, за да се превърнат в решаващ фактор"}
{"url": "http://www.focus-news.net/news/2018/01/23/2480681/blagoevgrad-8-grupi-po-interesi-sa-sformirani-v-ou-peyo-yavorov-v-selo-skrat-3-ot-tyah-sa-za-detsa-s-obuchitelni-zatrudneniya.html", "text": "8 групи по интереси са сформирани в ОУ „Пейо Яворов“ в село Скрът, 3 от тях са за деца с обучителни затруднения. Това каза за Радио „Фокус“ – Пирин Димитър Тимов, директор на учебното заведение. По думите му групите са вследствие на това, че за втора поредна година училището работи по проект „Развитие на способностите на учениците и повишаване на мотивацията им за учене, чрез дейности, развиващи специфични знания, умения и компетентности“ – „Твоят час“, фаза 1. „При трите групи, които са за деца с обучителни затруднения, се работи по български език, литература и математика. А иначе, групите за занимания по интереси са по английски език, клуб „Природолюбител“, клуб „Млад изобретател“, „Математика в света и около нас“ и клуб „Училището празнува“. Ползите от работата по проекта са много и са свързани преди всичко със задържане на учениците в училище. Впечатление прави, че те участват в извънкласните дейности с голям интерес“, каза още Тимов. Той добави, че извън тези групи в училището са създадени и възможности за участие в извънкласни дейности по свободноизбираема подготовка и допълнителна подготовка. „Това е по английски език и изобразително изкуство, музика, информационни технологии, български език и литература, математика, история и цивилизация. През 2015-2016 учебна година училището кандидатства и по национална програма „Осигуряване на съвременна образователна среда“, модул „Подкрепа на целодневната организация в начален етап“. По нея получихме финансиране, с което бе оборудвана стая за занимания по интереси за начален етап, а пък през 2016 – 2017 година, кандидатствахме по същата програма в модул „Подкрепа на целодневната организация за прогимназиален етап“ и оборудвахме стая за занимания по интереси в прогимназиален етап“, допълни Тимов. Той отбеляза, че ползите за училището от участието в националните програми и проекти са много и най-различни.   \r\nЛивия НИНОВА", "date": "2018.01.23", "title": "Благоевград: 8 групи по интереси са сформирани в ОУ „Пейо Яворов“ в село Скрът, 3 от тях са за деца с обучителни затруднения"}
{"url": "http://www.focus-news.net/news/2018/01/23/2480682/predstoyashti-mezhdunarodni-sabitiya-za-24-yanuari-agentsiya-fokus.html", "text": "Речи на Световния икономически форум ще държат германският канцлер Ангела Меркел и френският президент Еманюел Макрон. Турската армия продължава настъплението си в Африн.  Членове на каталунския парламент ще проведат дистанционен разговор с бившия лидер на областта Карлес Пучдемон.  Дейвид Дейвис ще представи пред парламента в британската столица доклад, засягащ напредъка по Брекзит.  Подновява се процесът срещу 26 заподозрени за участие в терористичната атака в Истанбул от 12 януари 2016 г.", "date": "2018.01.23", "title": "Предстоящи международни събития за 24 януари (Агенция „Фокус“)"}
{"url": "http://www.focus-news.net/news/2018/01/23/2480683/ramblerru-balgariya-i-cheshkata-republika-prizovaha-es-da-reformira-sistemata-si-za-priem-na-bezhantsi.html", "text": "Министър-председателите на България и на Чешката република Бойко Борисов и Андрей Бабиш заявиха, че европейската система за прием на бежанци е загубила своята ефективност и затова разделя Европейския съюз. Те призоваха тя да бъде реформирана, колкото се може по-скоро, предава  Rambler.ru.\r\nБабиш посети България на 22 януари. Той заяви, че квотите за разпределение на бежанци по страните от ЕС са неприемливи и че ЕС трябва да постигне консенсус по разрешаването на проблема с нелегалните мигранти. Чешкият министър-председател призова България по време на ротационното си председателство в Съвета на ЕС да съдейства за разрешаването на въпроса. \r\nБорисов подчерта, че Дъблинското споразумение не играе очакваната роля и изкуствено разделя ЕС. Той предложи да се ограничи потокът на бежанци в страните от ЕС и да се създадат центрове за бежанци извън пределите му – например в Турция и Либия. Той призова ЕС да продължи действието на постигнатото с Турция споразумение за бежанците.  Виктор Турмаков", "date": "2018.01.23", "title": "Rambler.ru: България  и Чешката република призоваха ЕС да реформира системата си за прием на бежанци"}
{"url": "http://www.focus-news.net/news/2018/01/23/2480684/tass-vladimir-putin-i-redzhep-tayip-erdogan-obsadiha-situatsiyata-v-siriya-vklyuchitelno-i-v-rayona-na-afrin.html", "text": "По данни на пресслужбата на Кремъл президентите на Русия и на Турция Владимир Путин и Реджеп Тайип Ердоган са обсъдили в рамките на телефонен разговор ситуацията в Сирия, в това число и в района на Африн, където турската армия провежда операция, предава ТАСС.\r\n„Състоя се телефонен разговор между президента на Русия Владимир Путин и президента на Турция Реджеп Тайип Ердоган. Двамата обмениха мнения за ситуацията в Сирия, в това число и в северозападния район Африн във връзка с провеждането там на военна операция на турските въоръжени сили“, пише в официално заявление на Кремъл. \r\n„И двете страни акцентираха върху важността да се продължи активната съвместна работа по разрешаването на кризата, което трябва да се основава на принципите на запазването на териториалната цялост и уважаването на суверенитета на Сирия“, гласи съобщението.  Виктор Турмаков", "date": "2018.01.23", "title": "ТАСС: Владимир Путин и Реджеп Тайип Ердоган обсъдиха ситуацията в Сирия, включително и в района на Африн"}
{"url": "http://www.focus-news.net/news/2018/01/23/2480685/ria-novosti-generalniyat-shtab-na-turskata-armiya-saobshti-za-likvidiraneto-na-260-kyurdski-voenno-v-afrin.html", "text": "Според данните на генералния щаб на турските въоръжени сили най-малко 260 членове на кюрдските въоръжени формирования са ликвидирани в рамките на операция „Маслинова клонка“ в сирийския северозападен регион Африн, предава РИА Новости.\r\n„В рамките на операцията на 23 януари при сблъсъци с членовете на терористичните организации един наш боен другар загина, а друг получи нараняване. Освен това по време на провеждането на операцията най-малко 260 терористи са ликвидирани. Операцията продължава по план“, пише в съобщение на генералния щаб. \r\nНа 20 януари армията на Турция обяви началото на операция „Маслинова клонка“ срещу формированията кюрдите в сирийския регион Африн, които са смятани от Анкара за терористични и които са подкрепяни от САЩ. Заедно с Турция в операцията действат и бойците от „Свободната сирийска армия“. \r\nПравителството в Дамаск решително осъди действията на Турция в Африн, отбелязвайки, че той е неделима част от Сирия. Москва във връзка със ситуацията призова всички страни към сдържаност и уважаване на териториалната цялост на Сирия.  Виктор Турмаков", "date": "2018.01.23", "title": "РИА Новости: Генералният щаб на турската армия съобщи за ликвидирането на 260 кюрдски военно в Африн"}
{"url": "http://www.focus-news.net/news/2018/01/23/2480686/sport-havier-maskerano-napuska-barselona.html", "text": "Аржентинският футболист Хавиер Маскерано напуска Барселона. Той ще премине към китайския „Хебей Чайна Форчън“ за 10 млн. евро. \r\nДефанзивният полузащитник през този сезон изигра за Барселона 10 мача без да отбележи попадение.   Виктор Турмаков", "date": "2018.01.23", "title": "Спорт: Хавиер Маскерано напуска Барселона"}
{"url": "http://www.focus-news.net/news/2018/01/23/2480687/dayaz-azerbaydzhan-i-balgariya-mogat-da-podobryat-vzaimno-turisticheskite-si-sektori.html", "text": "По време на интервю пред   Day.az  българският експерт Йордан Николов заяви, че приятелските връзки между Азербайджан и България съществуват от дълго време, но именно през последните години те укрепват благодарение на общите усилия на президентите Румен Радев и Илхам Алиев.\r\nСпоред експерта скорошното посещение в Баку на българския министър-председател Бойко Борисов може да се оцени като показател на интереса на страната му към Азербайджан. Той отбеляза, че в момента има динамика в износа на различни видове селскостопанска продукция от България в Азербайждан. \r\nИкономистът смята, че е значимо откриването на пряка транспортна връзка между Азербайджан и България.  „Това е голяма предпоставка за развитието на туризма и засилването на връзките в тази изгодна сфера, защото това направление в обозримо бъдеще може съществено да подобри своите показатели на ръст“. \r\n„Пряката транспортна връзка съществено ще засили двустранното развитие на икономиката и позитивно ще се отрази на туристическия сектор на Азербайджан, както и ще увеличи потока на бизнесмените и туристите между двете страни“, допълни експертът, отбелязвайки, че столицата на България става първият град в ЕС, откъдето азербайджанската нискотарифна авиолиния „Бута“ може да изпълнява преки полети. \r\nСпоред оценките на експерта, стартирането на преките полети между Азербайджан и България може да помогне за съвместната реализация на нови проекти в сферата на туризма.\r\n„Подобен род инициативи са привлекателни с това, че са реален начин за засилване на двустранното сътрудничество, а също така и на икономическата целесъобразност на взаимноизгодна основа“, допълни Николов. Виктор Турмаков", "date": "2018.01.23", "title": "Day.az: Азербайджан и България могат да подобрят взаимно туристическите си сектори"}
{"url": "http://www.focus-news.net/news/2018/01/23/2480688/afp-nikolas-maduro-zayavi-che-shte-se-kandidatira-za-vtori-prezidentski-mandat.html", "text": "Президентът на Венецуела Николас Мадуро заяви, че е готов да се кандидатира за втори мандат, ако бъде номиниран от своята Обединена социалистическа партия, предава  AFP.\r\n„Аз съм скромен работник, скромен човек от народа. Ако Обединената социалистическа партия на Венецуела вярва, че трябва да съм кандидат-президент, то аз съм на нейните услуги“, заяви той по време на митинг в Каракас.\r\nМадуро, който все още не е официално номиниран от партията, заяви това часове след като Учредителното събрание на страната гласува президентските избори да се проведат през първата четвърт на настоящата 2018 г.  Виктор Турмаков", "date": "2018.01.23", "title": "AFP: Николас Мадуро заяви, че ще се кандидатира за втори президентски мандат"}
{"url": "http://www.focus-news.net/news/2018/01/23/2480689/reuters-belgiyskata-politsiya-e-prostrelyala-chovek-vaorazhen-s-nozh-na-gara.html", "text": "Белгийската полиция е простреляла мъж, въоръжен с нож на централната гара на западния град Гент. Мъжът е ранен и е откаран в болница, предава  Reuters.\r\nБелгийските власти намалиха равнището на заплаха в страната на 22 януари, посочвайки, че терористичните нападения са станали по-малко вероятни, две години след атентатите в столицата Брюксел, отнела живота на 32 души. \r\nПравителството намали равнището на заплаха до второ от общо четири, което показва среден риск от нападения.\r\nМестната полиция все още не е излязла с допълнителни подробности  относно настоящия инцидент в Гент. Виктор Турмаков", "date": "2018.01.23", "title": "Reuters: Белгийската полиция е простреляла човек, въоръжен с нож на гара"}
{"url": "http://www.focus-news.net/news/2018/01/23/2480690/hurriyet-bivshiyat-nachalnik-na-natsionalnata-razuznavatelna-sluzhba-na-balgariya-poluchi-prisada-ot-15-godini-zatvor.html", "text": "Съдът в България осъди бившия началник на Националната разузнавателна служба (НРС) ген. Кирчо Киров на 15 години затвор и е наредил конфискуването на половината му имущество, след като го призна за виновен за длъжностно присвояване, пише турският вестник  Hurriyet.\r\n67-годишният Киров е работил за тайните служби на страната по време на социалистическия период и след това ръководи НРС между 2003 и 2012 г. Той е обвинен в присвояването на 5,1 млн. лева между 2007 и 2011 г. в съучастие на един от подчинените си офицери. \r\nКиров отрича обвиненията, заявявайки, че те са политически мотивирани и че ще обжалва.  Виктор Турмаков", "date": "2018.01.23", "title": "Hurriyet: Бившият началник на Националната разузнавателна служба на България получи присъда от 15 години затвор"}
