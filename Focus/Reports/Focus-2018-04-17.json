{"url": "http://www.focus-news.net/news/2018/04/17/2512177/stoyan-lazarov-bchk-smolyan-pluvaneto-v-planinskite-vodoemi-v-rodopite-e-opasno-zaradi-plastoviya-stroezh-na-vodata.html", "text": "На следващата сбирка на водните спасители от област Смолян ще бъде поставен въпросът за охраняване на планинските водоеми в региона. Това каза за Радио „Фокус“ – Смолян Стоян Лазаров – специалист „Водноспасителна служба“ към Областния съвет на БЧК – Смолян. Всяка година местните спасители на доброволен принцип дават дежурства през активния летен сезон най-вече край язовир „Доспат“, където се събират много туристи, припомни той. Лазаров подчерта, че плуването в язовирите крие доста рискове. „Това са планински водоеми, които имат пластов строеж на водата, горният слой на водата е затоплен от слънцето, а само няколко сантиметра надолу тя е ледена и колкото е по-дълбоко, става по-студено. Това води до рискове за мускулни крампи, усложнения при  хората със сърдечни проблеми. Риск крият и тинестите дъна и водораслите, които също са характерни за местните водоеми. Хората, които идват от вътрешността на страната трябва да знаят за тези опасности, за да не се стига до инциденти“, предупреди още Лазаров.\r\nНели ГЕРГЬОВСКА", "date": "2018.04.17", "title": "Стоян Лазаров, БЧК – Смолян: Плуването в планинските водоеми в Родопите е опасно заради пластовия строеж на водата"}
{"url": "http://www.focus-news.net/news/2018/04/17/2512205/sport-selta-i-barselona-zavarshiha-naravno.html", "text": "Селта и Барселона направиха равенство 2:2 в 33-ия кръг от испанската „Примера дивисион“. Головете за гостите от Барселона отбелязаха Усман Дембеле и Пако Алкасер, а Сержи Роберто получи червен картон в 71-та минута. След този мач Барселона остава лидер в първенството с 83 точки 5 кръга преди края.", "date": "2018.04.17", "title": "Спорт: Селта и Барселона завършиха наравно"}
{"url": "http://www.focus-news.net/news/2018/04/17/2512175/sport-angliyskite-klubove-sa-spechelili-291-miliona-evro-v-shampionska-liga-sezon-201718.html", "text": "Английските клубове Челси, Манчестър Сити, Манчестър Юнайтед и Ливърпул до момента за спечелили общо 291,6 милиона евро за участието си в Шампионската лига 2017/18. \r\n138,4 милиона клубовете са получили от продажбата на телевизионни права,89,8 от наградите на самия турнир.  Общата печалба може да се увеличи минимум с 11 милиона, ако Ливърпул достигне до финал и още допълнително с 4,5 милиона евро, ако победи на него.    Виктор Турмаков", "date": "2018.04.17", "title": "Спорт: Английските клубове са спечелили 291 милиона евро в Шампионска лига сезон 2017/18"}
{"url": "http://www.focus-news.net/news/2018/04/17/2512179/eadaily-kiev-otkazva-da-otstapi-pred-budapeshta-po-povod-zakona-za-obrazovanieto.html", "text": "Киев няма намерение да отстъпи пред Будапеща по въпроса за езиковата норма в закона за образованието. Това бе обявено от постоянният представител на страната в Съвета на Европа Дмитрий Кулеба, предава  EADaily.\r\n„Няма да има отстъпка към която и да е страна. Не се боим от дипломатическото противостоене, ако сме убедени, че действаме правилно, в рамките на нашите международни задължения“, заяви Кулеба. Той отбеляза, че Киев няма никакви намерения „да отстъпи“ от своята позиция.\r\n„Не искаме да воюваме политически с Унгария, но не сме готови да изпълняваме неадекватни искания, не можем да ги удовлетворим“, подчерта дипломатът.\r\nПрез март унгарският министър-председател Петер Сиярто заяви, че Украйна трябва да преразгледа своя закон за образованието и да отложи въвеждането му до 2023 г.  Агенция „Фокус“ припомня  :\r\nНа 5 септември 2018 г. Върховната Рада в Киев прие закон за образованието. Той гласи, че \"езикът на образователния процес в образователните институции е националният\", т.е. украинският. Обучението на езиците на малцинствата се запазва само в началните класове. Това предизвика остра реакция сред съседите на Украйна, които се боят от претопяване и украинизация на своите национални малцинства. Най-активна в това отношение е  Унгария, заради 150-хилядите етнически унгарци, обитаващи компактно граничните области на Украйна. Един от водещите приоритети в външната политика на Будапеща е грижата и защитата за унгарските етнически малцинства в съседните територии, загубени от нея в рамките на Трианонския договор след Първата световна война.   Виктор Турмаков", "date": "2018.04.17", "title": "EADaily: Киев отказва да отстъпи пред Будапеща по повод закона за образованието"}
{"url": "http://www.focus-news.net/news/2018/04/17/2512176/panet-shkribich-balgarskiyat-premier-boyko-borisov-e-nominiran-za-nagradata-evropeyska-lichnost-na-godinata.html", "text": "В Сараево на 6 юли ще се проведе 38-та Церемония за връчване на престижната европейска награда „Европейска личност на годината“, а българският премиер Бойко Борисов е номиниран за наградата, съобщава „Танюг“. Това каза днес председателят на Администрацията и генерален директор на Европейската независима агенция за избор и насърчаване на най-успешните мениджъри и личности Панет Шкрибич. Той бе приет от българския посланик в Босна и Херцеговина Августина Цветкова.", "date": "2018.04.17", "title": "Панет Шкрибич: Българският премиер Бойко Борисов е номиниран за наградата „Европейска личност на годината“"}
{"url": "http://www.focus-news.net/news/2018/04/17/2512174/kommersant-sergey-lavrov-ministar-na-postoyannite-raboti.html", "text": "Рокадите в МВнР на Русия след официалното начало на четвъртия президентски мандат на Владимир Путин на 7 май, не са очаквани, предава „Коммерсант“.\r\nСпоред анкетираните от вестника източници, близки до Кремъл, настоящият ръководител на министерството най-вероятно ще запазят поста си. Събеседниците на \"Комерсант\" заявяват, че всичко, разбира се, се решава от президента Владимир Путин, но няма доказателства за подготвените промени или основания за тях.\r\nСлед обнародването на предполагаемата дата на изявлението на премиера, дискусиите за бъдещия състав на руското правителство се засилиха. \"Комерсант\" интервюира повече от 10 източника, близки до президентската администрация, правителствения апарат и Министерството на външните работи, за вероятността от промяна на външния министър. По-голямата част от тях не очакват никакви промени. Според прогнозите Сергей Лавров ще запази поста си и ще остане на него, ако не през всичките шест години, а след това поне две-три години.\r\n68-годишният Сергей Лавров заема поста на министър на външните работи в продължение на 14 години. Виктор Турмаков", "date": "2018.04.17", "title": "„Коммерсант“ : Сергей Лавров – министър на постоянните работи"}
{"url": "http://www.focus-news.net/news/2018/04/17/2512178/kmetat-na-sadovo-dimitar-zdravkov-novi-pet-politsai-sa-naznacheni-v-obshtinata.html", "text": "Нови пет полицаи са назначени в община Садово. Това съобщи за Радио „Фокус”- Пловдив Димитър Здравков, кмет на общината. \"Трима вече работят, очаква се още двама да дойдат, след като преминат школата за обучение. Така вече ще има почти 24-часово покритие на община Садово с полицейска постова служба”, каза Здравков. „Досега полицаи от РУ-Асеновград покриваха и община Садово”, припомни кметът. „Остава обаче наложителен въпросът с младшите районни полицейски инспектори за населените места. В момента само двама полицаи обслужват 12 населени места, т.е. отговорят за 16000 души”, добави Димитър Здравков. По думите му проблемът там е, че дори да минат школа, те не могат веднага да станат младши районни инспектори, тъй като трябва да натрупат 2-годишен стаж.\r\nВъпреки това в общинския център сигурността на хората вече е по-голяма. Директорът на ОДМВР в Пловдив е бил започнат с проблема и се е отнесъл доста сериозно към него. Част от проблемите са решени. „Отчита се намаляване на престъпността, но това е относително, тъй като никога не се знае какво ще се случи утре”, каза Димитър Здравков.\r\nПо въпроса за частните охранители кметът Здравков твърди, че е противник на частната охрана, тъй като един частник не може да изземва ролята на държавата.\r\nЦветана ТОНЧЕВА", "date": "2018.04.17", "title": "Кметът на Садово Димитър Здравков: Нови пет полицаи са назначени в общината"}
{"url": "http://www.focus-news.net/news/2018/04/17/2512183/dha-liderat-na-turskite-natsionalisti-iska-predsrochni-parlamentarni-izbori-na-28-avgust.html", "text": "Генералният председател на Партията на националистическото движение (ПНД) Девлет Бахчели призова за провеждане на предсрочни общи избори, предаде информационната агенция Догу хабер ажансъ (ДХА). \r\nНа заседание на Парламентарната група на ПНД Девлет Бахчели се аргументира, че при сегашната вътрешно и външно-политическа обстановка „нацията няма как да чака и да издържи чак до 3 ноември 2019 год. за предвидените в новата конституция едновременни общи и президентски избори”.  Предложението му е „тези два вида избори да се проведат също едновременно на 28 август т.г.”. Аргументите му са, че „това е най-разумният начин днешна Анкара да даде нужния урок и отговор на враговете на Турция”. \r\nВ друга публикация на ДХА се посочва, че президентът и лидер на управляващата Партия на справедливостта и развитието (ПСР) Реджеп Тайип Ердоган се въздържа от коментар, но в сряда задължително ще се срещне с Девлет Бахчели „за обсъждане на ситуацията и за неговото предложение”.  Виктор Турмаков", "date": "2018.04.17", "title": "ДХА: Лидерът на турските националисти иска предсрочни парламентарни избори на 28 август"}
{"url": "http://www.focus-news.net/news/2018/04/17/2512182/varna-predvidena-e-rehabilitatsiya-na-patishtata-tsarevtsi-zhitnitsa-i-tsarevtsi-sindel.html", "text": "Предвидена е рехабилитация на пътищата Царевци – Житница и Царевци – Синдел във Варненска област. Това каза в интервю за Радио „Фокус“ – Варна кметът на Община Аврен Емануил Манолов. По думите му общинската улична и пътна мрежа е от порядъка на 280 километра – улици, междуселски пътища и държавни такива. „Доколкото виждам от Областно пътно управление – Варна са започнали годишната рехабилитация на държавните участъци. Ние сме предвидили в капиталовата си програма с пари, финансирани чрез кредити и от местни средства, рехабилитация на доста пътни участъци и изграждане на улици в населените места Бенковски, Приселци, Близнаци, Царевци, Тръстиково, пътищата Болярци – до разклона Равна гора. В Аврен също така ще правим улична мрежа. Много сериозни инвестиции предвиждаме до края на годината и началото на следващата в уличната мрежа“, добави още Емануил Манолов.", "date": "2018.04.17", "title": "Варна: Предвидена е рехабилитация на пътищата Царевци – Житница и Царевци – Синдел"}
{"url": "http://www.focus-news.net/news/2018/04/17/2512184/shumen-normalno-se-osashtestvyava-dvizhenieto-po-patya-sofiya-varna-kray-selo-gradishte-kadeto-tir-e-katastrofiral-prez-izminalata-nosht.html", "text": "ТИР- е катастрофирал по главен път София- Варна, край село Градище. Това съобщиха за Агенция „Фокус“ от ОДМВР-Шумен. Инцидентът е станал в 3.30 часа през изминалата нощ. Движението в пътния участък се осъществява нормално и няма образувани задръствания. В района на катастрофата движението е било затруднено. Пропускали са се само леките автомобили, а постепенно и товарните. Ремаркето на товарния автомобил вече е изтеглено. Екипи на полицията са на място, защото кабината на ТИР-а все още не е изтеглена.\r\nБиляна ИВАНОВА", "date": "2018.04.17", "title": "Шумен: Нормално се осъществява движението по пътя София- Варна, край село Градище, където ТИР е катастрофирал през изминалата нощ"}
{"url": "http://www.focus-news.net/news/2018/04/17/2512181/gabrovo-v-oblastta-e-obyaven-priem-v-tri-dualni-paralelki-za-sledvashtata-uchebna-godina.html", "text": "Три паралелки в дуална форма на обучение са утвърдени в област Габрово за следващата учебна година. Това съобщи за Радио „Фокус“ – Велико Търново началникът на Регионалното управление на образованието Георги Маринов. В специалност „Машини и системи с ЦПУ“ ще се обучават ученици в Професионалната гимназия „Д-р Никола Василиади“ в Габрово. Същата специалност ще бъде разкрита и в ПГИ „Рачо Стоянов“ в Дряново. „В Дряново има голяма фирма, която подпомага учениците, които се обучават в паралелки „Машини и системи с ЦПУ“. Те са поели пряк ангажимент за тяхното обучение“, допълни Маринов. Третата паралелка е във форма „Обучение чрез работа“. Специалността е „Машинен техник“ и е в ПГМЕТ „Ген. Иван Бъчваров“ в Севлиево. „Училищата не са много и за да запазим професионалното образование,  училищата обявяват прием по две професии или специалности в една паралелка. 50 на 50 е разпределението на професионалните и профилираните паралелки на територията на областта. Тоест опитали сме се да балансираме план-приема. Какъвто прием предложиха училищата миналата година, такъв предлагат и тази година, но има вероятност на места паралелките да не се реализират“, посочи Маринов. Той подчерта, че област Габрово е една от първите области в България, въвели дуално обучение.\r\nНадежда КРЪСТЕВА", "date": "2018.04.17", "title": "Габрово: В областта е обявен прием в три дуални паралелки за следващата учебна година"}
{"url": "http://www.focus-news.net/news/2018/04/17/2512188/plovdiv-vazstanoveno-e-dvizhenieto-pri-km-112-na-am-trakiya-v-posoka-burgas.html", "text": "Възстановено е движението при км 112 на АМ \"Тракия\" в посока Бургас. Това съобщиха от пресцентъра на Агенция \"Пътна инфраструктура.", "date": "2018.04.17", "title": "Пловдив: Възстановено е движението при км 112 на АМ \"Тракия\" в посока Бургас"}
{"url": "http://www.focus-news.net/news/2018/04/17/2511907/dots-nikolay-tsonkov-bsp-zakonat-za-rezerva-ne-izpalnyava-osnovnata-si-rolya-chrez-mobilizatsionniya-rezerv-tryabva-da-popalnim-sashtestvuvashtiya-nekomplekt-v-armiyata.html", "text": "Законът за резерва не изпълнява основната си роля- чрез мобилизационния резерв трябва да попълним съществуващия некомплект в армията. Това каза доц. Николай Цонков, народен представител от ПГ на „БСП за България“ и заместник-председател на Комисията по отбрана към Народното събрание по време на дискусия за наборната служба, предаде репортер на Агенция „Фокус“. „Уважаеми генерали, господа офицери, дами и господа, позволете ми да открия дискусията, организирана от Градския съвет на БСП – София. Основната цел на днешното мероприятие е да поставим проблемите, които съществуват пред Българската армия и да се опитаме да предложим решения как да се излезе от тази дълбока кадрова криза, в която е изпаднала за съжаление армията ни“, обясни доц. Цонков.\r\nТой обърна внимание на морално остарелите въоръжение и техника. „Има демотивация на военнослужещите, един огромен некомплект над 6000 души. Виждаме, че така направеният Закон за резерва, не изпълнява своята основна роля. Чрез мобилизационния резерв трябва да се опитваме да попълним съществуващия некомплект в Българската армия. Разбира се, тук сме за да чуем вас като експерти, да стигнем до най-вярното решение - как оттук нататък трябва да изглежда Българската армия и да решим естествено този огромен проблем с некомплекта. Разбира се, по моему трябва да разглеждаме днешната среща като едно начало на големия разговор за бъдещето на Българската армия“, каза депутатът.  \r\nДеница КИТАНОВА", "date": "2018.04.17", "title": "Доц. Николай Цонков, БСП: Законът за резерва не изпълнява основната си роля - чрез мобилизационния резерв трябва да попълним съществуващия некомплект в армията"}
{"url": "http://www.focus-news.net/news/2018/04/17/2511960/thestivalgr-gartsiya-zoran-zaev-predricha-uspeshno-reshavane-na-spora-za-imeto-prez-may-s-gorna-severna-ili-vardarska-makedoniya.html", "text": "Зоран Заев смята, че през май може да се намери успешно решение на четвъртвековния спор за името с Гърция с Горна, Северна или Вардарска Македония, предава електронното издание Тhestival.gr, като се позовава на интервю на македонския премиер пред скопската TV 24.  \r\nСпоред Заев Гърция и Македония никога не са били толкова близо до решаване на спора за името, колкото в настоящия момент, което се дължи на усилията на двете страни.\r\nМакедонският премиер уточнява, че след постигането на решение за името, то ще бъде представено на референдум за одобрение.Тереза Герова", "date": "2018.04.17", "title": "Тhestival.gr (Гърция): Зоран Заев предрича успешно решаване на спора за името през май с Горна, Северна или Вардарска Македония"}
{"url": "http://www.focus-news.net/news/2018/04/17/2511908/ministar-temenuzhka-petkova-ochakvame-nek-za-parvi-pat-ot-mnogo-godini-nasam-da-otchete-pechalba-ot-svoyata-deynost-makar-i-malka.html", "text": "Очакваме сега Националната електрическа компания (НЕК) за първи път от много години насам да отчете печалба от своята дейност, макар и малка. Това каза министърът на енергетика Теменужка Петкова по време Младежкия икономически форум в УНСС, предаде репортер на Агенция „Фокус“. Министър Петкова посочи, че много важна част от българската енергетика е свързана и с електроенергетиката. „Имахме едно много сериозно предизвикателство в началото на нашия мандат – голямата задлъжнялост. Националната електрическа компания беше в изключително тежко финансово състояние, а когато едно такова структуроопределящо дружество е в такъв финансов колапс, нищо добро не очаква сектора като цяло. Мисля, че успяхме да се справим с предизвикателството и да направим така, че НЕК да влезе в необходимата кондиция, така че да осигури нормално и чисто функциониране на този сектор“, каза още тя.\r\nПо думите ѝ през 2014 г. НЕК е имала дефицит от 800 млн. лв., което означава невъзможност за функциониране. „И това, което успяхме да направим, е че сега очакваме НЕК за първи път от много години насам да отчете печалба от своята дейност, макар и малка. Което е ясен знак, че реформите в този сектор са успешни и това е правилната посока. Успяхме да стабилизираме и другите централи, Електроенергийният системен оператор например е компанията, която получи финансиране по европейските фондови програми . Той участва с пет проекта и в момента са в ход процедурите по възлагане на дейностите, които трябва да бъдат извършени. Така че това, върху което работи нашият Електроенергиен системен оператор е да имаме по-голяма сигурност в инвестициите. Защото всеки лев, инвестиран в нашата електропреносна мрежа, е лев, инвестиран в сигурност“, обясни тя.\r\nЦветилена СИМЕОНОВА", "date": "2018.04.17", "title": "Министър Теменужка Петкова: Очакваме НЕК за първи път от много години насам да отчете печалба от своята дейност, макар и малка"}
{"url": "http://www.focus-news.net/news/2018/04/17/2512186/zhelyo-boychev-bsp-nyama-evropeyska-darzhava-v-koyato-13-ot-elektrosnabdyavaneto-se-kupuva-a-tya-da-ne-proveri-kupuvacha-i-otkade-idva-finansiraneto.html", "text": "Няма европейска държава, в която 1/3 от електроснабдяването на населението ще бъде купено, а държавата няма да провери от къде идва финансирането и кое е дружеството-купувач. Това коментира за предаването „Това е България“ на Радио „Фокус“ председателят на Временната комисия за ЧЕЗ и зам.-председател на ПГ на БСП Жельо Бойчев. Той уточни, че се повдига и главният въпрос за това, как функционират българските институции. „Големият въпрос, който стои пред нас, е знаело ли е българското правителство за намеренията на ЧЕЗ. Не мога да приема, че в една европейска страна, която има претенцията, че може да гарантира сигурността на своите граждани, ще се окаже, че ние в момента като Комисия сме изправени пред въпроса кога и по какъв начин българското правителство е било информирано за намеренията и хода на тази сделка. За да отговорим в крайна сметка на тези елементарни въпроси – кой по същество го купува и какви са източниците на финансиране на тази сделка“, обясни Жельо Бойчев. Той обясни, че Комисията за ЧЕЗ си поставя като задача въпроса как и по какъв начин може да бъде гарантирана защитата на интересите на българските граждани като потребители от страна, както на институциите, така и на съответния регулатор.", "date": "2018.04.17", "title": "Жельо Бойчев, БСП: Няма европейска държава, в която 1/3 от електроснабдяването се купува, а тя да не провери купувача и откъде идва финансирането"}
{"url": "http://www.focus-news.net/news/2018/04/17/2511779/pregled-na-osnovnite-temi-v-svetovniya-pechat-agentsiya-fokus.html", "text": "Свидетелство за хуманността и моралното величие на руското правителство, водено от Владимир Путин е това, че то реши да си затвори очите за атаката, за да може Доналд Тръмп да съхрани авторитета си. За наше общо съжаление, резултатът от руската щедрост няма да са благодарностите, които руснаците заслужават. Русия и Путин няма да бъдат похвалени за това, че спасиха Тръмп от това да се откаже, или да бъде потопена цялата му флотилия, а неговите бомбардировачи да бъдат свалени.\r\nНамеренията на Русия не бяха да избегнат конфликт и това не бе направено защото Русия е уплашена от армията на САЩ, а само, защото Русия разбира, че си има работа с правителство на психопати, които имат волята не само да разрушат седем мюсюлмански страни през последните 17 години, но и цялото човечество. Именно затова Путин избягва всяка оркестрирана конфронтация и защитава международните закони и правовите норми.\r\nРезултатът, обаче, няма да е този, който очаква всеки хуманен човек. Резултатът от руския хуманизъм е, че той ще провокира нови провокации от злото, което представлява Западът.\r\nТази сутрин бях на гости в един приятел, който си беше пуснал телевизора. Не можах да повярвам какви лъжи говорят пред американците и света Тръмп, членовете на правителството и преститутките. Беше удивително. Ето и материалът на Стивън Лендман за някои от лъжите: http://stephenlendman.org/2018/04/pentagon-lies-overnight-aggression-syria/\r\nСамо читателите на моя уеб сайт и малко други някога ще разберат, че единствената причина, поради която хиляди американски моряци и десетки американски пилоти все още са живи е, че Русия ги пощади.\r\nНезависимо от това, че руското правителство имаше само добри намерения, моралното съзнание и загрижеността за другите на Русия водят света към Армагедон. Причината е, че неоконите, които контролират американската външна политика няма да спрат да инсценират събития, за които после да хвърлят вината върху Русия. Колкото по-дълго чака Москва преди да накрая да сложи край на това, толкова по-остри ще стават провокациите. Поредните провокации ще стеснят възможните отговори на Русия до това да се предаде или да отиде на ядрена война.\r\nСирийската провокация беше идеална за Русия да се опълчи. Тя държеше военните карти. Русия можеше лесно да потопи всеки кораб и да свали всеки самолет. Ако беше показала ясно какви ще са последствията пред света, САЩ щяха да се откажат. Загубата на Америка без дори един изстрел щеше да подкопае авторитета на полуделите неоконсерватори, които искат да установят световна хегемония на САЩ.\r\nАко имаше такова ясно послание от Русия, че американските сили ще бъдат напълно и окончателно унищожени, Обединените началници на Генералния щаб на САЩ щяха да предотвратят атаката.\r\nДокато Русия допуска агресивността на Вашингтон, тя ще продължи да нараства.\r\nПонякога си мисля, че Русия разчита западните народи да се събудят за смъртно опасната конфронтация, която се провокира от тяхно име. Но, ако трябва да сме честни, западните хора са безпомощни. Нито Вашингтон, нито правителствата на вашингтонсгските френски и британски васали се консултираха с хората, или избраните представители на хората за осъществяването на военна атака срещу друга страна. Фактите показват убедително, че нито САЩ, нито Великобритания или Франция спазват законите и техните собствени набедени демокрации и че тези страни имат правителства, които по никакъв начин не се съобразяват с хората. Британското и френското правителства се отчитат пред Вашингтон, а Вашингтон се отчита пред военния комплекс и Израел, който, както историята е показала, може да отстрани всеки американски сенатор или конгресмен.\r\nАко руското правителство беше гледало американските телевизионни медии днес, то щеше да разбере безсмислеността от допускането на провокациите на Вашингтон. Не само, че руското правителство щеше да види лъжите от Вашингтон за невероятния успех на не-мероприятието, но то щеше да види и това, че, от една страна, се обявява велика Американска победа, но от друга, съюзниците на Джон Болътн сред неоконсерваторите обясниха, че атаките са недостатъчни за поставянето на Сирия и Русия на колене.\r\nКомбинацията между победата и нейната недостатъчност ще доведе до още по-лоши провокации. Следващата такава ще бъде инсценирана в ситуация, облагодетелстваща американската, а не руската армия. Вашингтон не би си позволил да рискува такава провокация, като в Сирия, където беше повече от очевидно, че ще загуби. Всичко това означава, че руската хуманостт и съзнание за морал ще доведат до много по-опасни за Русия и всички нас конфронтации.\r\nКакто написах по-рано днес, „Ще бъде грешка да заключим, че дипломацията е надделяла и здравият разум се е завърнал във Вашингтон. Нищо не може да бъде по-далеч от истината. Въпросът не е разрешен, а войната остава на хоризонта“.\r\n*** Бившият държавен секретар на САЩ по време на президента Бил Клинтън Мадлин Олбрайт заяви, че настоящият държавен глава Доналд Тръмп демонстрира „недемократични инстинкти“ и тя смята това за притеснително, пише  The Hill.\r\n„Не наричам Тръмп фашист“, заяви Олбрайт представяйки своята нова книга „Фашизмът: предупреждение“. „Казвам, че той е президент с недемократични инстинкти и това ме притеснява“, уточни тя. \r\nСпоред нея инстинктите на президента като това, че смята, че е над закона, че нарича пресата враг на народа и това, че „активно се възползва от различията в обществото ни“ я карат да бъде загрижена. \r\nСпоред нея президентът е създал ситуация, в която той се идентифицира с една група хора, а не признава индивидуалните права на въпросната група. Бившият държавен секретар заяви, че в миналото Тръмп е действал, все едно е над закона и изрази притеснения относно това, че на президента „му липсва уважение към демократичните институции“. \r\nОлбрайт и преди е критикувала Тръмп. По-рано тя изрази мнение, че той изоставя ролята на САЩ като водач на международната сцена.\r\n***Оказва се, че президентът на САЩ Доналд Тръмп е побеснял, когато е разбрал за плановете да се изгонят 60 руски дипломати (в солидарност с Великобритания по случая Скрипал – бел. ред. ) и е ругал и обиждал помощниците си в Белия Дом за това, че са го заблудили относно мащаба на отговора на собствената му администрация, пише американското издание Washington Examiner, като се позовава на информация от други американски медии.\r\n„Имаше клетви, много ругатни“, е заявил неназован осведомен източник пред The Washington Post, визирайки ситуацията в деня след обявяването на мярката – 26 март.\r\nСамо ден преди това, пише американското издание, Тръмп е бил запознат с предложението за изгонване именно на 60 руски дипломати, докато е бил в имението си във Флорида.\r\nБроят на изгонените горе-долу се равнява на общият брой експулсирани дипломати от европейските съюзници в координираното действие за осъждане на руската агресия на чужда земя, както я определя Washington Examiner.\r\n„Трябва да изгоним колкото тях. Не трябва да поемаме лидерството. Просто приравяваме“, е заявил Тръмп на съветниците си, според анонимния цитат.\r\nТръмп е бил ядосан и от развъртащата се медийна кампания, представяща САЩ като страната, заела най-твърда позиция спрямо Русия, в сравнение, например, с Германия и Франция, които изгониха само по четири дипломати. „Не ме интересува общият брой“, е крещял американският държавен глава, според The Washington Post.\r\n***Докато напрежението покрай северната граница на Израел продължава да расте, командващият сухоземните сили на иранската армия предупреди еврейската държава, че тя повече не може да заплаши Ислямската република, пише израелското електронно издание The Jerusalem Post.\r\nВ изказване в Техеран преди Денят на иранската армия, бригаден генерал Кюмарс Хейдари, според цитата на иранската държавна агенция Mehr, е заявил, че Въоръжените сили на Ислямската република „са много по мощни от преди“ и „датата на унищожението на Израел вече е уточнена“.\r\nВестникът припомня, че израелски официални лица многократно са изразявали тревогите си от увеличаващото се присъствие на иранската армия и нейните милиции на северните граници на Израел, както и от доставките на съвременно оръжие за ливанското шиитско движение „Хизбулла“ и неговото военно крило от Техеран в Ливан през Сирия, подчертавайки, че и двете неща са червени линии за еврейската държава.\r\nJPost уточнява, че Денят на иранската армия и денят, в който Израел отбелязва 70-ата годишнина от своята независимост съвпадат – 18 април.\r\nХейдари е добавил, че в сравнение с други страни в региона, като например Саудитска Арабия, която внася оръжия от Запада, армията на Иран се снабдява с такива, произведени у дома.\r\nИзраелското издание пише, че военният бюджет на Техеран за 2017-а година е бил рекорден – $15,9 млрд., с 65% повече от 2014-а година.\r\nКоментарите на Хейдари са били потвърдени и от министъра на отбраната на Иран бригаден генерал Амир Хатами, който е отбелязал в неделя, че страната е „постигнала самодостатъчност“ в производството, снабдяването и износа на оръжия, произведени в Иран.\r\n***Връзките на Турция с Русия са прекалено силни, за да бъдат прекъснати от френския президент Еманюел Макрон, заяви министърът на външните работи на Турция Мевлют Чавушоглу, след като френският държавен глава изрази мнение, че подкрепата на Анкара за ударите в Сирия е показала, че тя се е „отделила“ от Русия, пише електронното издание на турския ежедневник Yeni Safak.\r\n„Изявленията на френския президент бяха опровергани от различни страни. Очакваме изявления, които подхождат на един президент. Преди тристранната среща на върха за Сирия в Анкара (между Русия, Турция и Иран – бел. ред. ), Макрон каза, че иска да се включи. Нашият президент (Реджеп Таийп Ердоган) се обади на (президента на Иран Хасан) Роухани и (президента на Русия Владимир) Путин. Русия прие, а Иран искаше първо да се проведе тристранна среща на върха, а след това и среща 3+1. Когато той (Макрон) не бе включен в тристранната среща, той не пожела да дойде. Ние не трябваше да бъдем предизвиквани да обясняваме всичко това, но истината трябва да бъде казана“, заяви Чавушоглу.\r\nВ хода на съвместната пресконференция с генералния секретар на НАТО Йенс Столтенберг в Анкара, турският дипломат добави, че отношенията на Анкара с Москва не са алтернатива на връзките с НАТО, Франция и САЩ.\r\nТурското издание припомня, че коментарите на турския външен министър са в реакция на признанието на Макрон, че ударите на Франция, Великобритания и САЩ са целели да развалят отношенията между Турция и Русия. „С тези удари ние разделихме руснаците и турците в отношението им към тях. Турците осъдиха химическите оръжия“, е заявил Макрон в интервю пред френските медии BFM TV, RMC Radio и Mediapart.Отношенията между Турция и Русия\r\n„Ние сме срещу химическите оръжия и сме искали режима (на сирийския президент Башар Асад) да бъде наказван всеки път. Искахме да бъдат събрани доказателства. Турция си сътрудничи с Иран и Русия и това започна от Астана и Сочи. Целта на това сътрудничество е да се осигури примирие и да се допринесе за преминаване към политически период (на кризата в Сирия)“, посочи турският министър.\r\n„По време на този период, ние сме имали различни позиции с тези две страни по отношение на режима. Не можем да спрем сътрудничеството си в другите сфери, защото имаме различия. Ние няма да се откажем от принципното си отношение към режима, защото имаме това сътрудничество. Може да имаме различаващи се позиции, но нашите отношения с Русия са прекалено силни, за да бъдат прекъснати от френския президент. Ние трябва да поддържаме добри отношения с всяка държава“, добави той.Срещата със Столтенберг\r\n„(Външният) министър Чавушоглу ме запозна с операция „Маслинова клонка“ и аз съм благодарен на Турция за прозрачността й по този въпрос“, заяви генералният секретар на НАТО Йенс Столтенберг.\r\n„Искаме повече подкрепа от НАТО в борбата ни срещу тероризма. Турция беше от голяма помощ на НАТО до днес и ще продължим да бъдем, но очакваме подкрепата на НАТО за Турция“, заяви Чавушоглу, като добави, че Сирия, Ирак, Ливан и други регионални въпроси са били обсъждани в хода на срещата.\r\n„Това е седмата ми визита в Анкара. Турция е членът на НАТО, който посещавам най-често. Това е показателно за важността, която придавам на Турция като съюзник. Турция подкрепя активно НАТО в Афганистан. Турция работи много усърдно за нашия съюз и имаше огромен принос в борбата срещу „Ислямска държава“. Нито един друг съюзник от НАТО не е ставал жертва на толкова много терористични атаки, колкото Турция и вие сте най-уязвимият съюзник от нестабилността в този регион“, заяви още Столтенберг.", "date": "2018.04.17", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/04/17/2511788/afp-siriyskata-vazdushna-otbrana-e-svalila-vrazheski-raketi-nad-grad-homs.html", "text": "Сирийската държавна информационна агенция е съобщила във вторник, че „Сирийската въздушна отбрана е свалила ракети, навлезли във въздушното ѝ пространство над град Хомс“, без да се добавят детайли, предава AFP.\r\nСирийската държавна телевизия заяви, че инцидентът е „агресия“.Йонислав Дочев", "date": "2018.04.17", "title": "AFP: Сирийската въздушна отбрана е свалила вражески ракети над град Хомс"}
{"url": "http://www.focus-news.net/news/2018/04/17/2511780/predstoyashti-sabitiya-v-stranata-za-17-april-agentsiya-fokus.html", "text": "*** \r\nДържавния глава Румен Радев ще проведе срещи на „Дондуков“ 2.\r\nВ 11.30 часа президентът Румен Радев ще приеме Афшан Кан, регионален директор на УНИЦЕФ за Европа и Централна Азия. \r\nВ 14.00 часа държавният глава ще разговаря с Тай Пенг Хиан, президент на Международната филателна федерация.\r\nВ 15.00 часа президентът Румен Радев ще се срещне с Върховния командващ Съюзното командване на НАТО по операциите генерал Къртис Скапароти.\r\n*** \r\nВ 10.00 часа в село Проф. Иширково вицепрезидентът Илияна Йотова ще участва в тържествената церемония по случай 150-годишнината от рождението на проф. Анастас Иширков - основоположник на географската наука в България, и 75-годишнината, откакто селото носи неговото име. В 13.00 часа Илияна Йотова ще посети ЗК „Нива - 93“. Една от най-големите кооперации в региона тази година отбелязва своята 25-а годишнина.\r\n*** \r\nОт 09.00 часа в хотел „Риу Правец“ заместник министър-председателят по икономическата и демографска политика Валери Симеонов ще открие дискусия на тема „Въздействието на европейското земеделие върху лова и опазването на дивата природа“.\r\n***\r\nВ  9.30 часа в Информационния център на Министерството на отбраната (бул. „Раковски“ № 106) министърът на отбраната Красимир Каракачанов ще участва в експертна дискусия на тема „Военновъздушно училище – идеи и работещи модели“.\r\n*** \r\nОт 10.00 часа в голямата конферентна зала на УНСС, министърът на енергетиката Теменужка Петкова ще вземе участие в петнадесетото издание на Младежкия икономически форум.\r\n*** \r\nОт 11.00 часа в Галерия „България“ ще се състои пресконференция на тема „Ние обичаме България“. В пресконференцията ще вземе участие министърът на културата Боил Банов.   \r\n*** \r\nВ 14.30 часа в зала „Запад“ на Народното събрание  Временната анкетна комисия за установяване на фактите около продажбата на активите на ЧЕЗ в България ще проведе последното си заседание. \r\n*** \r\nОт 09.00 часа 5 състав на Специализирания наказателен съд ще гледа делото срещу Калоян П., Любомир С., Михаил Д. и др. за образуване и ръководене на организирана престъпна група. \r\n***\r\nОт 09.00 до 14.00 часа в комплекс „Спортна София“ в парк Възраждане в Зона Б5 ще се състои Националният шампионат за деца и младежи, лишени от родителски грижи. Официалното награждаване ще бъде от 13.00 часа \r\n***\r\nОт 9.00 часа до 16.30 часа в Sofia Event Center на бул. „Черни връх“ № 100 ще се проведе годишната конференция „Инвестиции и строителство на офис сгради 2018“, част от Building Innovation Forum Series 2018.\r\n*** \r\nОт 09.00 часа в УНСС ще се проведе информационен семинар по проект „Динамична Европа“. \r\n*** \r\nОт 09.30 часа  в хотел „Хилтън“ ще се състои Форум на Българска банка за развитие „Инфраструктура за растеж“.   \r\n*** \r\nОт 09.45 часа в зала 9 на Националния дворец на културата (НДК) ще се състои тридневна Европейска младежка конференция.  \r\n*** \r\nОт 10.00 часа във фоайето на Учебен блок 12 на Техническия университет за седма поредна година ще се проведе изложението на работодатели „Стажове“.\r\n*** \r\nОт 10.00 часа в Националния пресклуб на БТА ще се състои пресконференция на тема „Киберсигурността – безопасно и модерно виртуално пространство, безопасен интернет за нашите деца – без агресия, насилия и порнография“. \r\n*** \r\nОт 10.00 часа 3 състав на Специализирания наказателен съд ще гледа делото срещу Кольо Н., Михаил М. и Тодорка В. за изнудване. \r\n*** \r\nОт 10.00 часа в Големия салон на БАН, Институтът по роботика - БАН (ИР-БАН) организира иновационен форум на тема „Роботиката за България на утрешния ден”.\r\n***\r\nОт 10.30 часа в зала № 3 на II етаж на Федерацията на научно-техническите съюзи (ул. „Г. Раковски“ № 108) ще се проведе дискусия за наборната служба, организирана от Експертна общност по сигурност и отбрана – гр. София, Конфедерацията на обществените организации по сигурност и отбрана, Съюзът на офицерите и сержантите от запаса и Дискусионен клуб „Политика 21“ към БСП – София.\r\n***\r\nОт 10.30 часа в хотел „Рила“ на ул. Цар Калоян № 6 заместник-министърът на транспорта, информационните технологии и съобщенията Димитър Геновски ще валидира пощенско-филателно издание на тема „900 години от създаване на средновековния Орден на Тамплиерите“.\r\n*** \r\nОт 11.00 часа в Националния пресклуб на БТА, Българската асоциация на пострадали при катастрофи ще даде пресконференция във връзка със стартираща кампания за безплатни прегледи на хора, пострадали при ПТП с черепно-мозъчни травми. \r\n*** \r\nОт 12.00 часа в Националния пресклуб на БТА ще се състои пресконференция във връзка с Двадесет и първо издание на Международния джаз фестивал Банско /4 - 11 август 2018 г./.\r\n*** \r\nОт 13.00 часа в националния пресклуб на БТА ще се състои пресконференция на тема „Светът, Европа и Балканите декриминализират канабиса за медицински цели, България лишава хиляди болни от правото им на лечение“. \r\n*** \r\nОт 13.00 часа, по случай Деня на юриста, Националната следствена служба организира Ден на отворените врати. \r\n*** \r\nОт 13.00 часа 17 състав на Специализирания наказателен съд ще гледа делото срещу Атанас С., Тодор С., Георги К. за организиране и ръководене на организирана престъпна група. \r\n*** \r\nОт 13.30 часа в зала 34 в сградата на Софийски районен съд (СРС) ще се проведе заседание по гражданско дело  № 18039/17г. по описа на съда. Страни по делото са Елена Йончева срещу Бойко Борисов и Политическа партия ГЕРБ. \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав С., Калин С., Станислав Т. и др. за образуване и ръководене на организирана престъпна група. \r\n***\r\nОт 13.30 часа в Комисията за защита от дискриминация (КЗД) ще се проведе открито заседание по преписка, образувана след самосезиране на КЗД по случая с агресията спрямо деца в Център за настаняване от семеен тип за деца и младежи с увреждания „Хризантема” в Община Габрово.\r\n*** \r\nОт 13.30 часа 15 състав на Специализирания наказателен съд ще гледа делото срещу Христо М., Филип Ч., Мехмед М. за образуване и ръководене на организирана престъпна група. \r\n*** \r\nОт 13.30 часа 9 състав на Специализирания наказателен съд ще гледа делото срещу Деян М., Мирослав М., Недялко Ц. и др. за организиране и ръководене на организирана престъпна група. \r\n*** \r\nОт 14.00 часа Силви Вартан ще се срещне в сградата на Столична община с кмета на град София  Йорданка Фандъкова, а след това двете ще разговарят с представители на медиите.\r\n*** \r\nОт 14.25 часа в Министерството на отбраната, началникът на отбраната генерал-лейтенант Андрей Боцев и Върховният командващ Съюзното командване на НАТО по операциите генерал Къртис М. Скапароти ще дадат брифинг след проведена среща помежду им. \r\n*** \r\nОт 15.00 до 17.00 часа в постоянната приемна на БСП – София на ул. „Леге“ №10, народният представител от „БСП за България“ Христо Проданов и общинският съветник Иван Таков ще проведат приемна за граждани.\r\n*** \r\nОт 14.30 часа в клуба на БСП в Благоевград председателят на Националния съвет на партията – Корнелия Нинова ще даде пресконференция. \r\n*** \r\nОт 13.30 часа в сградата на Дневен център за деца и младежи с увреждания в Приморски парк (до „Чадъра“) ще се проведе пресконференция във връзка с проект „Създаване на условия за разкриване на 5 нови социални услуги на територията на община Бургас“. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Милена Димова ще има приемен ден. \r\n*** \r\nОт 19.00 часа в театралния салон на НЧ „Надежда 1869“ ще гостува театър „199” с пиесата „Class” от Чарлс Еверед.\r\n*** \r\nОт 19.00 часа в Клуб 7 ще се проведе представяне на книгата на Явор Перфанов „Бримките на живота“.\r\n*** \r\nОт 19.00 часа в  МДТ „Константин Кисимов“ ще бъде представена пиесата „Няма да платим“ по Дарио Фо.\r\n***\r\nОт 14.00 часа в покритата писта по лека атлетика ще се проведе общинско атлетическо състезание „Врачански лъвчета”. В него ще участват ученици от всички общински училища във възрастите 1-2 клас.\r\n*** \r\nОт 18.30 часа в Концертна зала „Добрич“ ще се състои концерт „Озарение“ . \r\n*** \r\nОт 11.00 часа в заседателна зала на Община Дупница ще се проведе пресконференция за предстоящото мащабно състезание по колоездене на 26 и 27 май за Купа „Долчини“.\r\n*** \r\nОт 11.00 часа  в залата на хотел „Дипломат Плаза“ ще се проведе кръгла маса на тема „Съдът близо до хората“. Събитието се организира от фондация „Български институт за правни инициативи“ (БИПИ), съвместно с Районен съд – Луковит. \r\n*** \r\nОт 10.00 до 16.00 часа в рамките на два дни в Център за подкрепа на личностното развитие-Обединен детски комплекс ще се проведе информационна кампания с ученици и родители „А сега накъде…, къде да уча“. Инициативата е във връзка с предстоящия държавен план-прием през учебната 2018/2019 г. за учениците, завършващи основно образование в община Перник.\r\n*** \r\nОт 13.30 часа в Регионалния пресклуб на БТА пресконференция по актуални обществено-политически теми ще дадат Румен Петков и Цветан Антонов – ПП АБВ\r\n*** \r\nОт 15.30 часа в Регионалния пресклуб на БТА пресконференция ще даде Найден Зеленогорски - Движение „България на гражданите“. Зеленогорски ще коментира актуални обществено-политически въпроси.\r\n***\r\nОт 10.30 часа  на ул. „Стойчо Мушанов” № 48   заместник-кметът на Пловдив Георги Титюков ще направи първа копка на Кризисен център за жени, жертви на домашно насилие по Оперативна програма „Региони в растеж“.\r\n*** \r\nМежду 10.00 и 10.30 часа омбудсманът Мая Манолова ще се срещне с повече от 200 работници от „Тренд фешън текстил“ ЕООД - Индустриална зона Раковски /в близост до с. Стряма/.\r\n***\r\nОт 16.00 часа в  НЧ \"Младост 1983\" ще се проведе дискусия организирана от „Пловдив-Европейска столица на културата 2019“ на тема „Що е то Айляк?“\r\n*** \r\nОт 16.00 до 18.00 часа в офиса на ГЕРБ в район „Тракия” в блок 9, общинският съветник Иван Вичков ще има приемен ден. \r\n***\r\nОт 10.00 часа в зала 712 на Областна администрация ще се проведе семинар на тема „Координационен механизъм за помощ и подкрепа на пострадали от домашно насилие – път към дългосрочното прекратяване на домашното насилие“.\r\n***\r\nОт 13.00 часа в сградата на Община Разград Общински съвет по наркотични вещества и Превантивно-информационен център организират Обучителен семинар на тема:  Превенция на злоупотребата с наркотици и алкохол, с лектор доц. д-р Снежа Златева.\r\n*** \r\nОт 10.00 часа пред сградата на Държавния куклен театър ще бъде открит V Международен  фестивал на изкуствата „Магията на вятъра 2018“. \r\n*** \r\nПредседателят на ПГ на ГЕРБ и заместник-председател на партията Цветан Цветанов ще посети общините Девин и Доспат. В 10.00 часа Цветанов ще разговаря с жителите на Девин.  Час по-късно председателят на ПГ на ГЕРБ ще се срещне с жителите на девинското село Гьоврен. Той ще посети и новооткритата многофункционална спортна площадка в селото, която е изградена с целево финансиране от правителството. \r\nСрещата на Цветан Цветанов с жителите на община Доспат е предвидена за 12.30 часа в конферентната зала на хотел „Диамант“.\r\n*** \r\nВ 11.00 часа в залата на 2 етаж в Община Хасково ще се състои пресконференция по повод Литературните дни и Конкурса за дебютна литература „Южна пролет\" в града. \r\n*** \r\nОт 9.00 часа в Окръжен съд- Шумен ще се проведе поредното заседание по делото „Хитрино.\r\n*** \r\nОт 10.00 часа в зала 203 на общината ще се проведе редовен брифинг.\r\n*** \r\nОт 13.30 часа в зала 363 на общината ще се проведе среща на която ще бъдат обсъдени текстовете от Стратегията за развитие на образованието в община Шумен 2018-2020.", "date": "2018.04.17", "title": "Предстоящи събития в страната за 17 април (Агенция „Фокус“)"}
{"url": "http://www.focus-news.net/news/2018/04/17/2511880/sport-grigor-dimitrov-shte-izigrae-parviya-si-dvuboy-na-singal-v-monte-karlo.html", "text": "Григор Димитров ще изиграе първия си двубой на сингъл турнира в Монте Карло.  Организаторите поставиха мача на най-добрия български тенисист трети в програмата на Централния корт, която започва в 12:00 часа. Така срещата на Димитров с френския тенисист Пиер-Юг Ербер ще започне не преди 16:00 часа. \r\nДо момента Димитров, поставен под №4 в основната схема, и Ербер не са се срещали в официален двубой от АТП.  Французинът е 82-ри в световната ранглиста, а Григор Димитров – пети.", "date": "2018.04.17", "title": "Спорт: Григор Димитров ще изиграе първия си двубой на сингъл в Монте Карло"}
{"url": "http://www.focus-news.net/news/2018/04/17/2511881/predsedatelyat-na-parlamenta-tsveta-karayancheva-utvarzhdavaneto-na-varhovenstvoto-na-zakona-i-prozrachnostta-na-publichnata-vlast-sa-vodeshtite-printsipi-v-rabotata-na-narodnoto-sabranie.html", "text": "Водещи принципи в дейността на Народното събрание са утвърждаването на върховенството на Закона, откритостта и прозрачността на публичната власт, заяви председателят на българския парламент Цвета Караянчева в изказването си на Глобалната парламентарна конференция, организирана от Групата на Световната банка и Международния валутен фонд във Вашингтон, съобщиха от пресцентъра на Народното събрание. \"Това са и основните предпоставки за ограничаване и премахване на корупционните практики\", добави тя. \r\n\"Противодействието на корупцията е ключов критерий за утвърждаване на демократичните институции и на съвременните стандарти за прозрачност и контрол в управлението на обществото\", отбеляза в изказването си Цвета Караянчева. \"Безспорно, законодателните мерки са от съществено значение, но те не са достатъчни в борбата с корупцията\", подчерта тя и добави, че е важно създаването на политическа, икономическа и социална култура в обществото за непримиримост към феномена корупция на всички нива. \"Това би могло да се постигне с обединените усилия на държавните институции, гражданските организации и медиите\", посочи председателят на българския парламент и уточни, че в законотворческия процес Народното събрание отдава голямо значение на общественото обсъждане на законопроектите и на участието на всички заинтересовани страни при подготвяне на новите норми. \r\nЦвета Караянчева подчерта, че приетият от Народното събрание Закон за противодействие на корупцията и отнемане на незаконно придобитото имущество е съобразен и с препоръките в докладите на Европейската комисия за напредъка на България по Механизма за сътрудничество, а също и с разпоредбите на приетата Директива на Европейския парламент и на Съвета на Европейския съюз за обезпечаване и конфискация на средства и облаги от престъпна дейност в Европейския съюз. Тя посочи, че с него се регламентира създаването на единен независим орган за превенция и борба с корупцията, повишава се ролята на обществото в борбата с корупцията и се засилва връзката с компетентните органи на други държави и с международни организации за обединяване на усилията в борбата с корупцията и др. \r\n\"С особен принос в нормотворческата дейност са и гласуваните Закон за мерките срещу изпиране на пари, както и Закон за частната охранителна дейност\", подчерта Цвета Караянчева. \r\nВ двудневния форум, който беше открит в централата на Групата на Световната банка, участва и председателят на Комисията по бюджет и финанси Менда Стоянова. \r\nИзказвания направиха управляващият директор на МВФ Кристин Лагард и президентът на ГСБ Джим Йонг Ким.", "date": "2018.04.17", "title": "Председателят на парламента Цвета Караянчева: Утвърждаването на върховенството на закона и прозрачността на публичната власт са водещите принципи в работата на Народното събрание"}
{"url": "http://www.focus-news.net/news/2018/04/17/2512187/the-new-york-times-sasht-obmislyat-vazmozhnostta-da-izklyuchat-yaponiya-ot-vnosnite-mita.html", "text": "Белият дом си оставя отворена врата да предостави изключения на Япония за вносните мита за стоманата и алуминия, докато президентът на САЩ Доналд Тръмп и японският министър-председател се готвят за среща във Флорида, пише  The New York Times.\r\nСъветникът по икономически въпроси на Белия Дом Лари Кудлоу заяви, че даването на изключение за Япония  или сключването на ново търговско споразумение с Япония е „на масата“. \r\nПовечето други ключови съюзници на САЩ, включително и Австралия, Канада и ЕС също получиха изключения от наложените миналия месец. Японските медии съобщават, че получаването на изключение е една от основните цели на Абе по време на посещението му. Виктор Турмаков", "date": "2018.04.17", "title": "The New York Times: САЩ обмислят възможността да изключат Япония от вносните мита"}
{"url": "http://www.focus-news.net/news/2018/04/17/2512180/mkd-makedoniya-yohanes-han-i-federika-mogerini-shte-pristignat-v-makedoniya.html", "text": "Веднага след извършване на дейностите на доклада на Европейската комисия за напредъка на Македония и останалите страни от Западните Балкани и Турция по пътя към ЕС, еврокомисарят по разширяването и политиката на добросъседство, Йоханес Хан вечер ще пристигне в Македония, предава .\r\nХан ще се срещне с правителствени и политически представители, за да представи Доклада за напредъка на Македония - практика, която досега е била \"запазена\" за посланика на ЕС в страната. Той ще започне своя работен ден рано с работна закуска и официална среща с министър-председателя Зоран Заев и правителствена делегация.\r\nУтре, на 18 април 2018 г., в Скопие ще пристигне и върховният представител на Европейския съюз по въпросите на външните работи и политиката на сигурност Федерика Могерини, която освен срещите с политическия елит на страната, на следващия ден ще говори пред депутатите в македонския парламент. Виктор Турмаков", "date": "2018.04.17", "title": "„МКД“ (Македония): Йоханес Хан и Федерика Могерини ще пристигнат в Македония"}
{"url": "http://www.focus-news.net/news/2018/04/17/2511781/reuters-otnosheniyata-mezhdu-turtsiya-i-sasht-sa-pod-zaplaha-dokato-amerikanskiyat-sveshtenik-andryu-bransan-e-v-zatvora.html", "text": "В отношенията между Турция и САЩ е възможно да възникне напрежение докато американският свещеник е в турски затвор, заяви в понеделник представил на САЩ от комисията за международната религиозна свобода, цитиран от Reuters.\r\nВ понеделник турски съд започна изслушване на твърденията срещу Андрю Брънсън, християнски свещеник от Северна Каролина, по обвиненията за връзки с групата, която организира провалилият се преврат в Турция през 2016 г. Брънсън, който живее в Турция от повече от 20 години, отхвърли обвиненията.\r\n„САЩ се интересуват дълбоко от нашите отношения с Турция“, заяви Сам Браунбек, посланикът на американската комисия за международна религиозна свобода, пред репортери.\r\n„Тези отношения ще имат пречки в придвижването си напред, докато Андрю Брънсън е лишен от свобода“, допълни още Браунбек. Йонислав Дочев", "date": "2018.04.17", "title": "Reuters: Отношенията между Турция и САЩ са под заплаха докато американският свещеник Андрю Брънсън е в затвора"}
{"url": "http://www.focus-news.net/news/2018/04/17/2511782/vzglyad-mariya-zaharova-obyavi-palna-pobeda-na-rusiya-nad-sasht-v-diplomaticheskata-igra.html", "text": "Дипломацията на САЩ се е провалила и Вашингтон е преминал към сплашване със санкции, заяви официалният представител на Министерството на външните работи на Русия Мария Захарова, пише руското издание „Взгляд“.\r\nСпоред думите на Захарова, САЩ видимо „не са намерили възможности да поддържат дипломатическата игра“ с Русия. Вашингтон, „като цяло, се е провалил в своята дипломатическа игра в региона на Близкия Изток и Северна Африка“, заяви Захарова. В резултат американската страна е „преминала към план „Б“: безкрайно сплашване и санкции“.\r\n„Това просто е част от голямата стратегия“, е заключението на Захарова.\r\nПредставителят на МВнР на Русия добави, че „това не е новост в международните отношения“. Новото, както подчерта Захарова, се състои в това, че държавите, „които до вчера са пропагандирали свободата и конкуренцията, неприемливостта на намесите вв икономическите процеси, в свободна търговия и т.н., сега се занимават, даже не с протекционизъм, а просто със силов натиск за реализация на собствените си планове и инициативи“.\r\n„Взгляд“ напомня, че в началото на април САЩ въведоха нови санкции против Русия. В неделя постоянният представител на САЩ при ООН Ники Хейли заяви, че Вашингтон се готви да наложи нови санкции срещу Русия заради Сирия. Това трябва в понеделник (местно време). Но Министерството на финансите и Белият дом все още не са потвърдили заявлението на Хейли.Иван Христов", "date": "2018.04.17", "title": "„Взгляд“: Мария Захарова обяви пълна победа на Русия над САЩ в дипломатическата игра"}
{"url": "http://www.focus-news.net/news/2018/04/17/2511783/reuters-sasht-i-velikobritaniya-obvinyavat-rusiya-za-globalnata-kiber-ataka.html", "text": "САЩ и Великобритания обвиниха Русия в понеделник за стартирането на кибер атаки срещу компютърни рутери, защитни стени и друго мрежово оборудване използвано от правителствени агенции, бизнеси и жизненоважни инфраструктурни оператори около света, съобщава Reuters.\r\nВашингтон и Лондон излязоха с обща изявление, че кампанията на подкрепени от руското правителство хакери е имала за цел да продължи шпионирането, краденето на интелектуална собственост и други „злонамерени“ действия и може да бъде ескалирана към отправянето на още атаки.\r\nИзявлението беше последвано от предупрежденията на Западните правителства, че Москва седи зад поредицата от кибер атаки.Йонислав Дочев", "date": "2018.04.17", "title": "Reuters: САЩ и Великобритания обвиняват Русия за глобалната кибер атака"}
{"url": "http://www.focus-news.net/news/2018/04/17/2512185/aleksandar-damovski-mkd-istinskiyat-uspeh-za-makedoniya-e-nedvusmislieto-i-bezuslovnostta-na-preporakata-za-zapochvane-pregovori-za-chlenstvoto-i-v-sayuza.html", "text": "Истинският успех за Македония е недвусмислието и безусловността на препоръката за започване преговори за членството ѝ в Съюза от страна на ЕК. Това каза за вечерния блок „Това е България“ на Радио „Фокус“ Александър Дамовски, главен редактор на електронното издание МКД, по повод обявения Пакет за разширяване на Комисията и предложението към Македония и Албания за членство. \r\n„Това е чиста препоръка, в смисъл, че е без обвързващи условия и допълнителни усложнения, които бяха предявявани към Македония при предходното правителство. Да, това е резултат на много работа, извършена от екипа на Зоран Заев, на министъра на евроинтеграцията Буяр Османии и на външните работи Никола Димитров,  на изпълнението на план 369, както и на предприетите стъпки, които станаха като Библия на реформите“, обясни Александър Дамовски. Той прогнозира, че ако през юни бъде дадена дата за еврочленството на Македония, то това ще е знак за укрепване на правителството на Зоран Заев. Главният редактор на електронното издание МКД уточни, че в противен случай управляващите ще отслабят позициите си, а опозиционната ВМРО-ДПМНЕ ще получи нов шанс да противостои на бъдещото членство на югозападната ни съседка в ЕС.", "date": "2018.04.17", "title": "Александър Дамовски, МКД: Истинският успех за Македония е недвусмислието и безусловността на препоръката за започване преговори за членството ѝ в Съюза"}
{"url": "http://www.focus-news.net/news/2018/04/17/2511784/the-washington-post-donald-tramp-naredi-otlagane-na-novite-sanktsii-kam-rusiya.html", "text": "Президентът на САЩ Доналд Тръмп е наредил отлагане на подготвяните нови икономически санкции върху Русия, които бяха обявени в понеделник от посланика на САЩ в ООН Ники Хейли, пише американският всекидневник The Washington Post.\r\nПодготовката за ново наказание на Русия заради подкрепата ѝ за сирийския президент Башар Асад след предполагаемата химическа атака в Сирия предизвика смайване в Белия дом. След изявлението на Хейли, че „санкциите върху руски компании, стоящи зад оборудването на предполагаемата химическа атака в Сирия, ще бъдат обявени в понеделник от министъра на финансите Стивън Мнучин“, Тръмп проведе консултации със своите съветници по национална сигурност. На тях той е казал, че е разстроен че санкциите са официално заявени, защото той самият не се чувства уверен в това да ги наложи, според няколко човека запознати с неговия план.\r\nПредставители на администрацията на Тръмп заявиха в понеделник, че е малко вероятно Тръмп да одобри допълнителни санкции върху Русия без ново провокиращо събитие от нейна страна.Йонислав Дочев", "date": "2018.04.17", "title": "The Washington Post: Доналд Тръмп нареди отлагане на новите санкции към Русия"}
{"url": "http://www.focus-news.net/news/2018/04/17/2511786/sputnik-iran-shte-poluchi-pomosht-ot-kitay-v-yadrenoto-razvitie-ako-donald-tramp-othvarli-yadrenata-sdelka-ot-2015.html", "text": "Докато президентът на САЩ все още се колебае дали да преупълномощи ядрената сделка с Иран от 2015, която той иска да прекрати или предоговори, Иранските власти обявиха, че ще бъдат подпомогнати в своята ядрена програма от Китай, пише Sputnik.\r\n„Някои преговори вече бяха проведени на база взаимно сътрудничество“, заяви в неделя председателят на ядрената комисия в иранския парламент Моджтаба Зонну, цитиран от агенция „Fars news”.\r\n„Китайската страна приветства споразумението и беше решено, че въпросът ще бъде обсъден и на по-високи нива“, отбеляза Зонну.\r\nПрез януари Тръмп постави няколко ултиматума към Иран, за да остави САЩ в сделката договорена от предшественика му Барак Обама и други световни лидери.\r\nСделката трябва да се преупълномощява на всеки три месеца. През януари Тръмп обяви, че следващото преупълномощяване на сделката ще бъде последното в сегашния ѝ вид.Йонислав Дочев", "date": "2018.04.17", "title": "Sputnik: Иран ще получи помощ от Китай в ядреното развитие ако Доналд Тръмп отхвърли ядрената сделка от 2015"}
{"url": "http://www.focus-news.net/news/2018/04/17/2511787/bbc-kanada-pribira-vkashti-semeystvata-na-svoite-diplomati-v-kuba.html", "text": "Правителството на Канада е привикало семейства на своя дипломатически персонал в кубинската столица Хавана, съобщава BBC.\r\nДо този ход се стига след като 10 канадски граждани в посолството на Канада в Хавана продължават да показват необясними мозъчни симптоми, заяви представител на правителството.\r\nКанадците, включително няколко малолетни, са страдали от виене на свят, гадене и трудност при концентрацията.\r\nНеобяснимата болест е засегнала дипломатическия персонал и техните семейства в Куба.\r\nПерсоналът на посолството на САЩ в Хавана имаше подобни симптоми, когато травмите се появиха през миналата година.\r\nСАЩ привика дипломатическия си персонал в Хавана през септември и предупреди своите граждани да не посещават Куба.Йонислав Дочев", "date": "2018.04.17", "title": "BBC: Канада прибира вкъщи семействата на своите дипломати в Куба"}
{"url": "http://www.focus-news.net/news/2018/04/17/2511789/the-guardian-ruski-razsledvasht-zhurnalist-zagina-sled-padane-ot-balkon.html", "text": "Руски разследващ журналист, който потвърди смъртта на руски наемници в Сирия, загина след падане от балкон на петия етаж в град Екатеринбург, пише британското издание The Guardian.\r\n32-годишния Максим Бородин е бил репортер за екатеринбургския сайт “Novy Den”,  получавайки национално внимание заради репортажите си върху руската частна военна компания “Wagner”, както и заради местната си репутация за разследванията си в затвори и корумпирани представители на властта в родния си регион Свердловск.\r\n„Неговата работа беше много опасна“, заяви в телефонен разговор за “The Guardian” местният активист за граждански права Вячеслав Башков. „Той беше един от най-добрите“, допълни Башков.\r\nПолицията не е стартирала криминален случай за смъртта на Бородин, индикирайки че го третира като самоубийство или инцидент.\r\nСмъртта на Бородин в неделя повдигна въпроси в Русия, където 38 журналисти са били убити от 1992 г. насам, според Комитета за защита на журналисти. По-голямата част от тези случаи остават неразкрити.Йонислав Дочев", "date": "2018.04.17", "title": "The Guardian: Руски разследващ журналист загина след падане от балкон"}
{"url": "http://www.focus-news.net/news/2018/04/17/2511929/ek-predstavya-paketa-otnosno-razshiryavaneto-2018-g.html", "text": "Европейската комисия ще приеме днес годишния пакет доклади относно разширяването. В докладите се прави оценка на постигнатото от държавите кандидатки от Западните Балкани и от Турция във връзка с изпълнението на ключови политически и икономически реформи и се посочва какво още е необходимо за преодоляването на оставащите предизвикателства. Това съобщиха от Представителството на ЕК в България. \r\nЗаключенията след заседанието на колегиума на Комисията в Страсбург ще представят Върховният представител и заместник-председател Федерика Могерини и комисарят по въпросите на европейската политика за съседство и преговорите за разширяване Йоханес Хан. \r\nМожете да следите на живо пресконференцията, която започва около 16.30 часа българско време, чрез сайта на сателитния .", "date": "2018.04.17", "title": "ЕК представя Пакета относно разширяването 2018 г."}
{"url": "http://www.focus-news.net/news/2018/04/17/2511790/prezidentat-rumen-radev-provede-diskusiya-za-sotsialno-ikonomicheskoto-razvitie-na-balgariya-sas-studenti-ot-unss-obzor.html", "text": "Президентът Румен Радев проведе дискусия на тема „Социално-икономическо развитие на България – предизвикателства и перспективи“ със студенти от Университета за национално и световно стопанство (УНСС). По този начин беше открито 15-ото издание на Младежкия икономически форум, чиито официални гости през следващите дни ще бъдат и министърът на енергетиката Теменужка Петкова, министърът на икономиката Емил Караниколов и др.\r\nПо време на дискусията президентът Румен Радев обясни, че в момента България прилича на строителна площадка, където “нещо строим, но не знаем точно какво, защото е тъмно” и се обяви за изсветляване на процесите в България. „Някакви хора носят строителен материал и се връщат за нов, а в това време други хора го крадат. Някакви хора ръководят строежа, размахват карти и чертежи, но други хора от тъмното всъщност управляват тях. Някакви хора строят стена – да речем ограда, но е толкова рехава и нестабилна, че трябва да започват да я ремонтират преди да е приключена, защото е тъмно. Други хора строят пътища и магистрали, но нещо бъркат пропорциите и след тях остават дупки, защото е тъмно. Не се знае реалната стойност на обекта и какво и на кого се плаща, защото е тъмно. Медиите не казват истината, защото не могат да я видят в тъмното или защото не искат да я видят, тъй като е тъмно. Но едно е ясно – малкото останали инвеститори напускат площадката и търсят друга, по-светла. Крайно време е да включим прожекторите“, каза още той и цитира посмъртните думи на немския писател, философ и хуманист Гьоте - „Светлина, повече светлина“. Той каза още, че институциите имат последен шанс за връщане на доверието на хората.\r\nСпоред държавния глава причината за това България да е най-бедната страна в ЕС и с милиони хора, живеещи в бедност, е политическа и това е неефективната институционална среда. Той посочи, че за да започне да се върви към светлината, трябва в приоритет на правителството да се превърне образованието. „Защото нация, която инвестира в стиропор и оставя децата си в невежество и без знания, няма радостно бъдеще. Убеден съм, че нашата система за висше образование трябва освен да предлага необходимите знания, но и да възпитава личности и лидери с необходимите компетенции за предизвикателствата на бъдещето. А бъдещето принадлежи на тези, които успеят да изградят ефективна система, която да им позволи да придобиват първи необходимата информация, да я направят в знание и да използват това знание с необходимите инструменти\", каза още Радев.\r\nНа въпрос на студенти каква е позицията му във връзка с предприетите атаки срещу Сирия от САЩ, Франция и Великобритания, държавният глава обясни, че тази операция доказва, че ООН е все по-често пренебрегвана, но никой не може да я замести и това увеличава риска за света вместо да го намалява. „Политиците на всички страни все повече се съблазняват да привеждат в действие самолети, кораби и друга техника, за да реализират своите политически амбиции. Трябва обаче да се има предвид, че когато изпращаш цялата тази техника, тези оръжия се управляват от хора с техните амбиции и страхове. И само едно изтърване на нервите, една грешка и сме на прага на директен сблъсък. Ето това трябва да се отчита и затова моят призив е - по-малко оръжия, повече диалог“, каза още президентът Румен Радев.\r\nРекторът на УНСС проф. Стати Статев благодари на президента, че е приел да бъде патрон и активен участник във форума. „Самият факт, че и днес откриваме 15-ото юбилейно издание доказва неговата жизнеспособност и това, че той вече се е превърнал в академична традиция и в университетска територия на професионален обмен на виждания, на идеи, на жива среща с нашите студенти с всички нива на властта, като започнем с най-високото“, каза още проф. Статев.Младежкият икономически форум е най-големият бизнес форум за студенти и млади хора в България. Събитието се организира от Студентския съвет при УНСС и цели да събере на едно място студенти и младежи от цялата страна с някои от най-успешните представители на бизнеса, икономиката и личностното развитие у нас. Темата на тазгодишното издание на форума е: „Икономически и външнополитически предизвикателства пред България 2018″. \r\nЦветилена СИМЕОНОВА", "date": "2018.04.17", "title": "Президентът Румен Радев проведе дискусия за социално-икономическото развитие на България със студенти от УНСС (ОБЗОР)"}
{"url": "http://www.focus-news.net/news/2018/04/17/2511785/do-22-april-na-teritoriyata-na-balgariya-i-tseliya-es-se-provezhda-operatsiya-na-patna-politsiya-za-kontrol-na-skorostta-obzor.html", "text": "От 16 април до 22 април на територията на България и целия ЕС се провежда операция на „Пътна полиция за контрол на скоростта“.  Акцията е инициирана от Европейската мрежа на службите на Пътна полиция (TISPOL) . По време на операцията полицаи ще извършват проверки за скоростта на главните пътища и автомагистралите, както и на някои места от третокласната и общинска мрежа, в които има участъци с концентрация на ПТП заради превишена или несъобразена скорост спрямо пътните условия.\r\nНе само в България, а и в цяла Европа скоростта е основният фактор за възникване на тежки пътни инциденти, обясни гл. инспектор Росен Рапчев, началник „Пътен контрол“ към Главна дирекция „Национална полиция“.  Именно по тази причина TISPOL като организация планира две операции на територията на целия ЕС за контрол на скоростта. По думите му при предишната операция за контрол на скоростта в България са установени близо 19 хил. нарушения, което е над средното за ЕС.\r\nТой отбеляза, че с намаляването на общата скорост на придвижване се ограничава броят и сериозността на пътните инциденти и призова водачите да шофират със съобразена скорост и да проявяват повече толерантност на пътя.\r\nРапчев посочи, че с наближаването на летния сезон, контрол върху скоростта ще се осъществява на главните пътища и автомагистрали, като полицейското присъствие ще е сериозно. Той уточни, че ГД „Националната полиция“ разполага с 148 мобилни камери, 28 камери са на тринога, 23 стационарни камери и една за средна скорост. \r\nТой апелира шофьорите да не навлизат в аварийната лента на автомагистралите, тъй като при пътен инцидент тя е единствения начин, по който екипите на Спешна медицинска помощ, полиция, пожарна или някое звено за защита могат да стигнат по най-бързия начин до мястото, където трябва да окаже помощ. \r\nВиктория КРЪСТЕВА", "date": "2018.04.17", "title": "До 22 април на територията на България и целия ЕС се провежда операция на „Пътна полиция за контрол на скоростта“ (ОБЗОР)"}
{"url": "http://www.focus-news.net/news/2018/04/17/2511791/tereza-mey-udarihme-siriya-ne-zashtoto-donald-tramp-ni-pomoli.html", "text": "Тереза Мей защити решението си да отправи въздушни удари към Сирия заедно със САЩ и Франция, заявявайки: „Не го направихме, защото президентът Доналд Тръмп ни помоли“, пише британският всекидневник London Evening Standard.\r\nМинистър-председателят добави: „Направихме го, защото вярваме, че беше правилното решение.“\r\nМей настоя, че въздушните атаки срещу сирийския режим на Башар Асад са в „най-добрия интерес на Великобритания“ след химическа атака в град Дума, която се предполага, че е убила около 75 души.\r\nРешението на британския министър-председател да отправи въздушните удари без одобрението на парламента доведе до критики от негови членове.\r\nТя защити решението си да не свиква парламента, заявявайки че „сигурността“ на операцията е можела да бъде компрометирана.\r\n„Скоростта, с която действахме, беше от ключово значение за сътрудничеството с нашите партньори, за да облекчим по-нататъшното хуманитарно положение и да запазим жизненоважната сигурност на нашата операция“, допълни още Мей.Йонислав Дочев", "date": "2018.04.17", "title": "Тереза Мей: Ударихме Сирия, не защото Доналд Тръмп ни помоли"}
{"url": "http://www.focus-news.net/news/2018/04/17/2511793/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Дипломацията на САЩ се е провалила и Вашингтон е преминал към сплашване със санкции, заяви официалният представител на Министерството на външните работи на Русия Мария Захарова, пише руското издание „Взгляд“.\r\nСпоред думите на Захарова, САЩ видимо „не са намерили възможности да поддържат дипломатическата игра“ с Русия. Вашингтон, „като цяло, се е провалил в своята дипломатическа игра в региона на Близкия Изток и Северна Африка“, заяви Захарова. В резултат американската страна е „преминала към план „Б“: безкрайно сплашване и санкции“.\r\n„Това просто е част от голямата стратегия“, е заключението на Захарова.\r\nПредставителят на МВнР на Русия добави, че „това не е новост в международните отношения“. Новото, както подчерта Захарова, се състои в това, че държавите, „които до вчера са пропагандирали свободата и конкуренцията, неприемливостта на намесите вв икономическите процеси, в свободна търговия и т.н., сега се занимават, даже не с протекционизъм, а просто със силов натиск за реализация на собствените си планове и инициативи“.\r\n„Взгляд“ напомня, че в началото на април САЩ въведоха нови санкции против Русия. В неделя постоянният представител на САЩ при ООН Ники Хейли заяви, че Вашингтон се готви да наложи нови санкции срещу Русия заради Сирия. Това трябва в понеделник (местно време). Но Министерството на финансите и Белият дом все още не са потвърдили заявлението на Хейли.\r\n*** Бившият президент на Румъния и един от лидерите на молдовската юнионистка Партия на националното единство (ПНЕ) ( привърженици на присъединяването на Молдова към Румъния – бел. EA Daily ) Траян Бъсеску заяви, че в случай на обединение, източната граница на новата държава трябва да минава по линията на Днестър, пише руското електронно издание EurAsia Daily.\r\n„Съдбата на Приднестровието, основната част от което, с изключение на няколко населени места, е разположена на левия бряг, трябва да бъде решена от Украйна, Русия и Румъния чрез преговори“, смята Бъсеску.\r\nПочетният председател на ПНЕ уточни, че Букурещ „не трябва да допуска същите грешки, каквито е допуснала по времето на Втората световна война и да присъединява територии на другия бряг“.\r\n„За последните 30 години Кишинев така и не успя да обезопаси молдовските граници. Този проблем може да бъде решен само със съединение с Румъния и, съответно, влизане в състава на НАТО“, подчерта бившият румънски президент.\r\nEA Daily припомня, че по-рано, на тържествено заседание в Букурещ по случай стогодишнината от „Дня унирии“ (присъединяването на Бесарабия към Румъния на 25 март 1918 година), сенатът е призовал ръководството на Молдова да направи унионизма национална идея. Редица молдовски населени места са подписали символическа Декларация за обединение, а последователите на тази идея са провели седемхиляден митинг в Кишинев на същия ден.\r\nПрезидентът на Молдова Игор Додон обвини членовете на правителството, пише руското електронно издание, които поддържат и позволяват разпространяването на юнионизма, в противодържавна дейност и обеща, че след победата на парламентарните избори ще забрани това течение законодателно.\r\nEA Daily припомня още, че през 2017 година с Указ на държавния глава Траян Бъсеску е лишен от молдовско гражданство. Той и неговата съпруга получават поданство през ноември 2016 година по Указ на предшественика на Додон, президента на републиката Николай Тимофти.\r\n*** САЩ и техните съюзници са изстреляли по сирийските обекти повече от сто ракети и всички те са достигнали целите си, настоява президентът на САЩ Доналд Тръмп. Той спомена за военната операция по време на мероприятие, свързано с новите данъци за американския бизнес, пише руското издание „Московский комсомолец“.\r\nТръмп повтори тезата на Пентагона, че всички ракети са попаднали в целта. От своя страна, руските военни твърдят, че сирийската противовъздушна отбрана (ПВО) е свалила 71 от 103 изстреляни от САЩ, Великобритания и Франция ракети.\r\n***", "date": "2018.04.17", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/04/17/2511794/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Руски разследващ журналист, който потвърди смъртта на руски наемници в Сирия, загина след падане от балкон на петия етаж в град Екатеринбург, пише британското издание The Guardian.\r\n32-годишния Максим Бородин е бил репортер за екатеринбургския сайт “Novy Den”,  получавайки национално внимание заради репортажите си върху руската частна военна компания “Wagner”, както и заради местната си репутация за разследванията си в затвори и корумпирани представители на властта в родния си регион Свердловск.\r\n„Неговата работа беше много опасна“, заяви в телефонен разговор за “The Guardian” местният активист за граждански права Вячеслав Башков. „Той беше един от най-добрите“, допълни Башков.\r\nПолицията не е стартирала криминален случай за смъртта на Бородин, индикирайки че го третира като самоубийство или инцидент.\r\nСмъртта на Бородин в неделя повдигна въпроси в Русия, където 38 журналисти са били убити от 1992 г. насам, според Комитета за защита на журналисти. По-голямата част от тези случаи остават неразкрити.\r\n*** Тереза Мей защити решението си да отправи въздушни удари към Сирия заедно със САЩ и Франция, заявявайки: „Не го направихме, защото президентът Доналд Тръмп ни помоли“, пише британският всекидневник London Evening Standard.\r\nМинистър-председателят добави: „Направихме го, защото вярваме, че беше правилното решение.“\r\nМей настоя, че въздушните атаки срещу сирийския режим на Башар Асад са в „най-добрия интерес на Великобритания“ след химическа атака в град Дума, която се предполага, че е убила около 75 души.\r\nРешението на британския министър-председател да отправи въздушните удари без одобрението на парламента доведе до критики от негови членове.\r\nТя защити решението си да не свиква парламента, заявявайки че „сигурността“ на операцията е можела да бъде компрометирана.\r\n„Скоростта, с която действахме, беше от ключово значение за сътрудничеството с нашите партньори, за да облекчим по-нататъшното хуманитарно положение и да запазим жизненоважната сигурност на нашата операция“, допълни още Мей.\r\n***\r\nЕманюел Макрон обяви, че е убедил Доналд Тръмп да ограничи въздушните удари в Сирия до няколко цели и да избегне разпалване. В Лондон, брифингът на британското правителство твърдеше, че президентът на САЩ  всъщност се е колебаел за военната намеса и Тереза Мей е изиграла роля той все пак да отговори твърдо, пише дипломатическият редактор на британското издание Independent Ким Сенгупта в анализ, който представя сближаването на САЩ и Франция за сметка на традиционния съюз между САЩ и Великобритания и обяснява ролята на трите държави във въздушните удари срещу Сирия, публикуван от Агенция „Фокус“ без редакторска намеса.\r\nИстината е, че нито Еманюел Макрон, нито Тереза Мей са тези, които ефективно решиха мащаба и обхвата на ударите. Това бе генерал Джеймс Матис. Американският министър на отбраната, според всички достоверни източници, е изиграл ключова роля за формулиране на параметрите на мисията – мисия, която вече бе поставена в неудобно положение от самохвалния „туит“ на Доналд Тръмп, че „ракетите идват“ – и също така пресече усилията на новия съветник по национална сигурност Джон Болтън да се разширят операциите и да се ударят локации, където иранците може да присъстват.\r\nНо заплахата за удар на Тръмп не беше заради Джон Болтън или някого друг. Съобщението на президента, предадено в социалните мрежи, беше мигновена реакция на гледките от Сирия предадени по телевизионните новини. Но този „туит“ се превърна в един от горещите „туит“-ове на американския президент и направи военната намеса неизбежна, при все че командирите и разузнавателните агенции, както и генерал Матис отбеляза,  все още оценяваха какво точно се е случило в Дума.\r\nДокато генерал Матис излагаше възможните последствия от развиващите се действия, следващият „туит“ на Доналд Тръмп гласеше: „Не казах кога ще има атака над Сирия. Ще се случи много скоро, но може би не чак толкова скоро.“ След това дори още по-объркващо той написа: „САЩ по време на съществуването на моята администрация свърши страхотна работа с това да отърве региона от ИДИЛ, къде е нашето „Благодарим, Америка?““\r\nСпоред описанието на Дауининг стрийт, това е моментът, в който Доналд Тръмп се е обадил на Тереза Мей и отговорът на британския министър-председател е вкарал малко уравновесеност в американския президент. Тук се намират и сравнения с Маргарет Тачър, която казва на Роналд Рейгън да заеме твърда позиция в разговорите за ядрен паритет с Москва, но Тереза Мей, въпреки усилията си, не е виждана като втора Желязна лейди, а Доналд Тръмп, според повечето мнения, не е Роналд Рейгън. Според редица дипломатически източници, обаче, притесненията на Великобритания на този етап са, че може да бъде оставена извън Френско-американска инициатива. \r\nФакт е, че въпреки предполагаемата „специална връзка“ между САЩ и Великобритания, Доналд Тръмп изглежда да е изградил по-силно разбирателство с Еманюел Макрон, отколкото с Тереза Мей, имайки предвид и сравнително успешната и безпроблемна визита на Тръмп във Франция, докато такава във Великобритания тепърва трябва да се случи.\r\nАмериканският президент е имал два дълги разговора с френския си колега, докато Тереза Мей е изчаквала да говори с него и, според френски и американски официални лица, Макрон е заявил нуждата от въздушни удари. Еманюел Макрон също претендира, че е убедил Доналд Тръмп да не изтегля своите военнослужещи от Сирия, но каквото и да е, изтегляне щеше да се случи в месеците напред, а не веднага.\r\nМакрон изрази вижданията си, че военна намеса трябва да последва като отговор на химическата атака от режима на Асад. Френската страна е заемала твърда позиция по този случай и преди. През 2013 г. Франсоа Оланд инициираше военни нападения, докато Дейвид Камерън се обърна към Камарата на общините за позволение за военна интервенция и се провали.\r\nИма повече смисъл, дори логистично, за САЩ да поддържа връзка повече с Франция, отколкото с Великобритания. Еманюел Макрон заяви отрано, че има доказателства за извършване на химическа атака в Дума. Също така се смята, че Франция притежава повече военен актив, с който да допринесе, от Великобритания чиято отбрана страда от съкращения и която, за разлика от Франция, не може да използва военни кораби и бойни самолети в атаката.\r\nВ края на деня, обаче, разликата в доставянето беше относително малка. Франция изстреля 12 ракети, докато Великобритания 8. „Черната работа“, както винаги, бе свършена от САЩ, която изстрела 85 ракети. Колко точно щети бяха нанесени, след като сирийците евакуираха базите си и преместиха оборудването си благодарение на ранното предупреждението на Тръмп в „Туитър“, остава спорен въпрос.\r\n***", "date": "2018.04.17", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/04/17/2511797/pregled-na-mezhdunarodnite-novini-do-6-chasa-agentsiya-fokus.html", "text": "Сирийската държавна информационна агенция е съобщила във вторник, че „Сирийската въздушна отбрана е свалила ракети, навлезли във въздушното ѝ пространство над град Хомс“, без да се добавят детайли.\r\nСирийската държавна телевизия заяви, че инцидентът е „агресия“.\r\n***Русия може да е посетила мястото на предполагаемата химическа атака в сирийския град Дума и да е „подправила“ доказателствата, заяви посланикът на САЩ при Организацията за забрана на химическите оръжия (ОЗХО) в понеделник.\r\n„Според нашето мнение, руснаците може да са посетили мястото на атаката. Разтревожени сме, че те може да са подправили доказателствата с намерението да провалят усилията на мисията на ОЗХО за установяване на фактите и провеждане на ефективно разследване“, заяви посланик Кен Уард по време на извънредното заседание на ОЗХО за химическата атака в Дума.\r\n*** Президентът на САЩ Доналд Тръмп е наредил отлагане на подготвяните нови икономически санкции върху Русия, които бяха обявени в понеделник от посланика на САЩ в ООН Ники Хейли.\r\nПодготовката за ново наказание на Русия заради подкрепата ѝ за сирийския президент Башар Асад след предполагаемата химическа атака в Сирия предизвика смайване в Белия дом. След изявлението на Хейли, че „санкциите върху руски компании, стоящи зад оборудването на предполагаемата химическа атака в Сирия, ще бъдат обявени в понеделник от министъра на финансите Стивън Мнучин“, Тръмп проведе консултации със своите съветници по национална сигурност. На тях той е казал, че е разстроен че санкциите са официално заявени, защото той самият не се чувства уверен в това да ги наложи, според няколко човека запознати с неговия план.\r\nПредставители на администрацията на Тръмп заявиха в понеделник, че е малко вероятно Тръмп да одобри допълнителни санкции върху Русия без ново провокиращо събитие от нейна страна.\r\n*** Дипломацията на САЩ се е провалила и Вашингтон е преминал към сплашване със санкции, заяви официалният представител на Министерството на външните работи на Русия Мария Захарова.\r\nСпоред думите на Захарова, САЩ видимо „не са намерили възможности да поддържат дипломатическата игра“ с Русия. Вашингтон, „като цяло, се е провалил в своята дипломатическа игра в региона на Близкия Изток и Северна Африка“, заяви Захарова. В резултат американската страна е „преминала към план „Б“: безкрайно сплашване и санкции“.\r\n„Това просто е част от голямата стратегия“, е заключението на Захарова.\r\nПредставителят на МВнР на Русия добави, че „това не е новост в международните отношения“. Новото, както подчерта Захарова, се състои в това, че държавите, „които до вчера са пропагандирали свободата и конкуренцията, неприемливостта на намесите вв икономическите процеси, в свободна търговия и т.н., сега се занимават, даже не с протекционизъм, а просто със силов натиск за реализация на собствените си планове и инициативи“.\r\n„Взгляд“ напомня, че в началото на април САЩ въведоха нови санкции против Русия. В неделя постоянният представител на САЩ при ООН Ники Хейли заяви, че Вашингтон се готви да наложи нови санкции срещу Русия заради Сирия. Това трябва в понеделник (местно време). Но Министерството на финансите и Белият дом все още не са потвърдили заявлението на Хейли.\r\n***Оказва се, че президентът на САЩ Доналд Тръмп е побеснял, когато е разбрал за плановете да се изгонят 60 руски дипломати (в солидарност с Великобритания по случая Скрипал – бел. ред. ) и е ругал и обиждал помощниците си в Белия Дом за това, че са го заблудили относно мащаба на отговора на собствената му администрация..\r\n„Имаше клетви, много ругатни“, е заявил неназован осведомен източник пред The Washington Post, визирайки ситуацията в деня след обявяването на мярката – 26 март.\r\nСамо ден преди това, пише американското издание, Тръмп е бил запознат с предложението за изгонване именно на 60 руски дипломати, докато е бил в имението си във Флорида.\r\nБроят на изгонените горе-долу се равнява на общият брой експулсирани дипломати от европейските съюзници в координираното действие за осъждане на руската агресия на чужда земя, както я определя Washington Examiner.\r\n„Трябва да изгоним колкото тях. Не трябва да поемаме лидерството. Просто приравяваме“, е заявил Тръмп на съветниците си, според анонимния цитат.\r\nТръмп е бил ядосан и от развъртащата се медийна кампания, представяща САЩ като страната, заела най-твърда позиция спрямо Русия, в сравнение, например, с Германия и Франция, които изгониха само по четири дипломати. „Не ме интересува общият брой“, е крещял американският държавен глава, според The Washington Post.\r\n*** Бившият президент на Румъния и един от лидерите на молдовската юнионистка Партия на националното единство (ПНЕ) ( привърженици на присъединяването на Молдова към Румъния ) Траян Бъсеску заяви, че в случай на обединение, източната граница на новата държава трябва да минава по линията на Днестър.\r\n„Съдбата на Приднестровието, основната част от което, с изключение на няколко населени места, е разположена на левия бряг, трябва да бъде решена от Украйна, Русия и Румъния чрез преговори“, смята Бъсеску.\r\nПочетният председател на ПНЕ уточни, че Букурещ „не трябва да допуска същите грешки, каквито е допуснала по времето на Втората световна война и да присъединява територии на другия бряг“.\r\n„За последните 30 години Кишинев така и не успя да обезопаси молдовските граници. Този проблем може да бъде решен само със съединение с Румъния и, съответно, влизане в състава на НАТО“, подчерта бившият румънски президент.\r\nПо-рано, на тържествено заседание в Букурещ по случай стогодишнината от „Дня унирии“ (присъединяването на Бесарабия към Румъния на 25 март 1918 година), сенатът е призовал ръководството на Молдова да направи унионизма национална идея. Редица молдовски населени места са подписали символическа Декларация за обединение, а последователите на тази идея са провели седемхиляден митинг в Кишинев на същия ден.\r\nПрезидентът на Молдова Игор Додон обвини членовете на правителството, пише руското електронно издание, които поддържат и позволяват разпространяването на унионизма, в противодържавна дейност и обеща, че след победата на парламентарните избори ще забрани това течение законодателно.\r\nПрез 2017 година с Указ на държавния глава Траян Бъсеску е лишен от молдовско гражданство. Той и неговата съпруга получават поданство през ноември 2016 година по Указ на предшественика на Додон, президента на републиката Николай Тимофти.\r\n***Докато напрежението покрай северната граница на Израел продължава да расте, командващият сухоземните сили на иранската армия предупреди еврейската държава, че тя повече не може да заплаши Ислямската република.\r\nВ изказване в Техеран преди Денят на иранската армия, бригаден генерал Кюмарс Хейдари, според цитата на иранската държавна агенция Mehr, е заявил, че Въоръжените сили на Ислямската република „са много по мощни от преди“ и „датата на унищожението на Израел вече е уточнена“.\r\nВестникът припомня, че израелски официални лица многократно са изразявали тревогите си от увеличаващото се присъствие на иранската армия и нейните милиции на северните граници на Израел, както и от доставките на съвременно оръжие за ливанското шиитско движение „Хизбулла“ и неговото военно крило от Техеран в Ливан през Сирия, подчертавайки, че и двете неща са червени линии за еврейската държава.\r\nДенят на иранската армия и денят, в който Израел отбелязва 70-ата годишнина от своята независимост съвпадат – 18 април.\r\nХейдари е добавил, че в сравнение с други страни в региона, като например Саудитска Арабия, която внася оръжия от Запада, армията на Иран се снабдява с такива, произведени у дома.\r\nИзраелското издание пише, че военният бюджет на Техеран за 2017-а година е бил рекорден – $15,9 млрд., с 65% повече от 2014-а година.\r\nКоментарите на Хейдари са били потвърдени и от министъра на отбраната на Иран бригаден генерал Амир Хатами, който е отбелязал в неделя, че страната е „постигнала самодостатъчност“ в производството, снабдяването и износа на оръжия, произведени в Иран.\r\n***\r\nЕманюел Макрон обяви, че е убедил Доналд Тръмп да ограничи въздушните удари в Сирия до няколко цели и да избегне разпалване. В Лондон, брифингът на британското правителство твърдеше, че президентът на САЩ  всъщност се е колебаел за военната намеса и Тереза Мей е изиграла роля той все пак да отговори твърдо, пише дипломатическият редактор на британското издание Independent Ким Сенгупта в анализ, който представя сближаването на САЩ и Франция за сметка на традиционния съюз между САЩ и Великобритания и обяснява ролята на трите държави във въздушните удари срещу Сирия, публикуван от Агенция „Фокус“ без редакторска намеса.\r\nИстината е, че нито Еманюел Макрон, нито Тереза Мей са тези, които ефективно решиха мащаба и обхвата на ударите. Това бе генерал Джеймс Матис. Американският министър на отбраната, според всички достоверни източници, е изиграл ключова роля за формулиране на параметрите на мисията – мисия, която вече бе поставена в неудобно положение от самохвалния „туит“ на Доналд Тръмп, че „ракетите идват“ – и също така пресече усилията на новия съветник по национална сигурност Джон Болтън да се разширят операциите и да се ударят локации, където иранците може да присъстват.\r\nНо заплахата за удар на Тръмп не беше заради Джон Болтън или някого друг. Съобщението на президента, предадено в социалните мрежи, беше мигновена реакция на гледките от Сирия предадени по телевизионните новини. Но този „туит“ се превърна в един от горещите „туит“-ове на американския президент и направи военната намеса неизбежна, при все че командирите и разузнавателните агенции, както и генерал Матис отбеляза,  все още оценяваха какво точно се е случило в Дума.\r\nДокато генерал Матис излагаше възможните последствия от развиващите се действия, следващият „туит“ на Доналд Тръмп гласеше: „Не казах кога ще има атака над Сирия. Ще се случи много скоро, но може би не чак толкова скоро.“ След това дори още по-объркващо той написа: „САЩ по време на съществуването на моята администрация свърши страхотна работа с това да отърве региона от ИДИЛ, къде е нашето „Благодарим, Америка?““\r\nСпоред описанието на Дауининг стрийт, това е моментът, в който Доналд Тръмп се е обадил на Тереза Мей и отговорът на британския министър-председател е вкарал малко уравновесеност в американския президент. Тук се намират и сравнения с Маргарет Тачър, която казва на Роналд Рейгън да заеме твърда позиция в разговорите за ядрен паритет с Москва, но Тереза Мей, въпреки усилията си, не е виждана като втора Желязна лейди, а Доналд Тръмп, според повечето мнения, не е Роналд Рейгън. Според редица дипломатически източници, обаче, притесненията на Великобритания на този етап са, че може да бъде оставена извън Френско-американска инициатива. \r\nФакт е, че въпреки предполагаемата „специална връзка“ между САЩ и Великобритания, Доналд Тръмп изглежда да е изградил по-силно разбирателство с Еманюел Макрон, отколкото с Тереза Мей, имайки предвид и сравнително успешната и безпроблемна визита на Тръмп във Франция, докато такава във Великобритания тепърва трябва да се случи.\r\nАмериканският президент е имал два дълги разговора с френския си колега, докато Тереза Мей е изчаквала да говори с него и, според френски и американски официални лица, Макрон е заявил нуждата от въздушни удари. Еманюел Макрон също претендира, че е убедил Доналд Тръмп да не изтегля своите военнослужещи от Сирия, но каквото и да е, изтегляне щеше да се случи в месеците напред, а не веднага.\r\nМакрон изрази вижданията си, че военна намеса трябва да последва като отговор на химическата атака от режима на Асад. Френската страна е заемала твърда позиция по този случай и преди. През 2013 г. Франсоа Оланд инициираше военни нападения, докато Дейвид Камерън се обърна към Камарата на общините за позволение за военна интервенция и се провали.\r\nИма повече смисъл, дори логистично, за САЩ да поддържа връзка повече с Франция, отколкото с Великобритания. Еманюел Макрон заяви отрано, че има доказателства за извършване на химическа атака в Дума. Също така се смята, че Франция притежава повече военен актив, с който да допринесе, от Великобритания чиято отбрана страда от съкращения и която, за разлика от Франция, не може да използва военни кораби и бойни самолети в атаката.\r\nВ края на деня, обаче, разликата в доставянето беше относително малка. Франция изстреля 12 ракети, докато Великобритания 8. „Черната работа“, както винаги, бе свършена от САЩ, която изстрела 85 ракети. Колко точно щети бяха нанесени, след като сирийците евакуираха базите си и преместиха оборудването си благодарение на ранното предупреждението на Тръмп в „Туитър“, остава спорен въпрос.", "date": "2018.04.17", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/17/2511796/ostaviha-v-aresta-zhenata-obvinena-za-katastrofata-na-am-trakiya-chetirima-ot-postradalite-ostavat-pod-meditsinsko-nablyudenie-obzor.html", "text": "Четирима от пострадалите в катастрофата край Вакарел остават под медицинско наблюдение. Пътният инцидент стана в петък на 13 април на автомагистрала „Тракия“ между лек автомобил и пътнически автобус на фирма \"Юнион Ивкони\", пътуващ от Бургас за София. Автобусът се преобърна, вследствие на което загинаха 6 души, а 23, сред които и дете, бяха ранени. Повече от 14 линейки извозиха ранените до 6 столични болници. \r\n33-годишният шофьор на пътническия автобус бе изписан от болница „Софиямед“ още в неделя. За медицинско наблюдение остават: 62-годишна жена във ВМА; 13-годишно момче в „Пирогов“ и двама мъже на 29 и на 47 години в болница „Токуда“.\r\nВ понеделник Софийската окръжна прокуратура остави в ареста Цвета Таскова, водач на лекия автомобил, предизвикал пътнотранспортно произшествие на автомагистрала „Тракия“. 29-годишната Цвета Таскова от Плевен е обвинена за причиняване на смърт по непредпазливост след жестоката катастрофа между нейната кола и автобус. Според съда е налице обосновано предположение, че тя е извършила това, в което е обвинена, не е появила необходимата отговорност на пътя. Касае за тежко престъпление с наказание над 5 години лишаване от свобода. Освен това беше взет предвид и фактът, че деянието е извършено кратко време, след като е хваната да шофира след употреба на алкохол.\r\n„Искам да изкажа искрени съболезнования, не мога да опиша съжалението. Не очаквам да ме разберат, но съжалявам, съжалявам”, каза пред съда Цвета Таскова. По делото са разпитани над 30 свидетели. Според прокуратурата шофьорът на автобуса няма никаква вина за инцидента.  Разследването по делото продължава под наблюдението на ОП – София. \r\nСпоред данните, събрани до този момент от прокуратурата, пътният инцидент се дължи именно на субективните действия на жената, управлявала лекия автомобил. Нейните проби за наркотици и алкохол са отрицателни, а техническата експертиза на автомобила показва, че към, момента на инцидента той е бил в изправност. \r\nДо момента е установено, че автобусът има удостоверение за техническа изправност, а техническият преглед е от 6 февруари 2018 година. Екипът на ИА „Автомобилна администрация“, който е изпратен в компанията, е констатирал, че автобусът има валиден пътен лист с двама водачи записани за маршрута, единият, от които е управлявал по време на инцидента. Той има валидни карти за квалификация и за психологическа годност, както и валидна дигитална карта, в която се записва работното време на водача.\r\nПо думите на регионалния министър Николай Нанков пътната инфраструктура не е причина за инцидента на АМ „Тракия“, като анализ на характеристиките на участъка на катастрофата е показал, че той е в добро състояние от гледна точка на асфалтово покритие, маркировка и мантинели. \r\nС решение на Министерския съвет 14 април (събота) бе обявен за ден на национален траур за жертвите от тежката катастрофа на автомагистрала „Тракия“. В тяхна памет националните флагове на всички държавни институции бяха свалени наполовина.\r\nЛюба АЛЕКСИЕВА", "date": "2018.04.17", "title": "Оставиха в ареста жената, обвинена за катастрофата на АМ „Тракия“, четирима от пострадалите остават под медицинско наблюдение (ОБЗОР)"}
{"url": "http://www.focus-news.net/news/2018/04/17/2511798/aa-redzhep-tayip-erdogan-i-angela-merkel-obsadiha-siriya-v-telefonen-razgovor.html", "text": "Президентът на Турция Реджеп Тайип Ердоган и германският канцлер Ангела Меркел са провели телефонен разговор в понеделник във връзка с последното развитие на действията в Сирия, предава Anadolu Agency.\r\nСпоред президентските източници, двамата лидери са се фокусирали върху осигуряването на териториалната цялост на Сирия и политическия процес в раздираната от военни действия държава.\r\nЕрдоган и Меркел също така са споделили възгледите си относно въздушните удари на САЩ, Франция и Великобритания на 13 април.Йонислав Дочев", "date": "2018.04.17", "title": "AA: Реджеп Тайип Ердоган и Ангела Меркел обсъдиха Сирия в телефонен разговор"}
{"url": "http://www.focus-news.net/news/2018/04/17/2511799/sputnik-ekspertite-na-ozho-imat-vsichki-usloviya-za-da-rabotyat-spokoyno-v-duma.html", "text": "Сирийските власти са осигурили всички условия за спокойна работа на експертите от Организацията за забрана на химическите оръжия (ОЗХО) в сирийския град Дума, заяви постоянният представител на Русия в ООН Генадий Гатилов в понеделник, предава Sputnik.\r\n„Експертите от ОЗХО в момента са на терен, за да установят истината. Сирийските власти и представители на руската военна полиция ги подкрепят по всевъзможен начин. Всички условия за нормална работа, са им осигурени. Най-напред, това е подсигуряването на тяхната сигурност“, заяви Гатилов пред репортери.Йонислав Дочев", "date": "2018.04.17", "title": "Sputnik: Експертите на ОЗХО имат всички условия, за да работят спокойно в Дума"}
{"url": "http://www.focus-news.net/news/2018/04/17/2511792/vazdushnite-udari-v-siriya-bombardiraneto-na-duma-razkri-krehkostta-na-anglo-amerikanskata-spetsialna-vrazka.html", "text": "Еманюел Макрон обяви, че е убедил Доналд Тръмп да ограничи въздушните удари в Сирия до няколко цели и да избегне разпалване. В Лондон, брифингът на британското правителство твърдеше, че президентът на САЩ  всъщност се е колебаел за военната намеса и Тереза Мей е изиграла роля той все пак да отговори твърдо, пише дипломатическият редактор на британското издание Independent Ким Сенгупта в анализ, който представя сближаването на САЩ и Франция за сметка на традиционния съюз между САЩ и Великобритания и обяснява ролята на трите държави във въздушните удари срещу Сирия, публикуван от Агенция „Фокус“ без редакторска намеса.\r\nИстината е, че нито Еманюел Макрон, нито Тереза Мей са тези, които ефективно решиха мащаба и обхвата на ударите. Това бе генерал Джеймс Матис. Американският министър на отбраната, според всички достоверни източници, е изиграл ключова роля за формулиране на параметрите на мисията – мисия, която вече бе поставена в неудобно положение от самохвалния „туит“ на Доналд Тръмп, че „ракетите идват“ – и също така пресече усилията на новия съветник по национална сигурност Джон Болтън да се разширят операциите и да се ударят локации, където иранците може да присъстват.\r\nНо заплахата за удар на Тръмп не беше заради Джон Болтън или някого друг. Съобщението на президента, предадено в социалните мрежи, беше мигновена реакция на гледките от Сирия предадени по телевизионните новини. Но този „туит“ се превърна в един от горещите „туит“-ове на американския президент и направи военната намеса неизбежна, при все че командирите и разузнавателните агенции, както и генерал Матис отбеляза,  все още оценяваха какво точно се е случило в Дума.\r\nДокато генерал Матис излагаше възможните последствия от развиващите се действия, следващият „туит“ на Доналд Тръмп гласеше: „Не казах кога ще има атака над Сирия. Ще се случи много скоро, но може би не чак толкова скоро.“ След това дори още по-объркващо той написа: „САЩ по време на съществуването на моята администрация свърши страхотна работа с това да отърве региона от ИДИЛ, къде е нашето „Благодарим, Америка?““\r\nСпоред описанието на Дауининг стрийт, това е моментът, в който Доналд Тръмп се е обадил на Тереза Мей и отговорът на британския министър-председател е вкарал малко уравновесеност в американския президент. Тук се намират и сравнения с Маргарет Тачър, която казва на Роналд Рейгън да заеме твърда позиция в разговорите за ядрен паритет с Москва, но Тереза Мей, въпреки усилията си, не е виждана като втора Желязна лейди, а Доналд Тръмп, според повечето мнения, не е Роналд Рейгън. Според редица дипломатически източници, обаче, притесненията на Великобритания на този етап са, че може да бъде оставена извън Френско-американска инициатива. \r\nФакт е, че въпреки предполагаемата „специална връзка“ между САЩ и Великобритания, Доналд Тръмп изглежда да е изградил по-силно разбирателство с Еманюел Макрон, отколкото с Тереза Мей, имайки предвид и сравнително успешната и безпроблемна визита на Тръмп във Франция, докато такава във Великобритания тепърва трябва да се случи.\r\nАмериканският президент е имал два дълги разговора с френския си колега, докато Тереза Мей е изчаквала да говори с него и, според френски и американски официални лица, Макрон е заявил нуждата от въздушни удари. Еманюел Макрон също претендира, че е убедил Доналд Тръмп да не изтегля своите военнослужещи от Сирия, но каквото и да е, изтегляне щеше да се случи в месеците напред, а не веднага.\r\nМакрон изрази вижданията си, че военна намеса трябва да последва като отговор на химическата атака от режима на Асад. Френската страна е заемала твърда позиция по този случай и преди. През 2013 г. Франсоа Оланд инициираше военни нападения, докато Дейвид Камерън се обърна към Камарата на общините за позволение за военна интервенция и се провали.\r\nИма повече смисъл, дори логистично, за САЩ да поддържа връзка повече с Франция, отколкото с Великобритания. Еманюел Макрон заяви отрано, че има доказателства за извършване на химическа атака в Дума. Също така се смята, че Франция притежава повече военен актив, с който да допринесе, от Великобритания чиято отбрана страда от съкращения и която, за разлика от Франция, не може да използва военни кораби и бойни самолети в атаката.\r\nВ края на деня, обаче, разликата в доставянето беше относително малка. Франция изстреля 12 ракети, докато Великобритания 8. „Черната работа“, както винаги, бе свършена от САЩ, която изстрела 85 ракети. Колко точно щети бяха нанесени, след като сирийците евакуираха базите си и преместиха оборудването си благодарение на ранното предупреждението на Тръмп в „Туитър“, остава спорен въпрос.Йонислав Дочев", "date": "2018.04.17", "title": "Въздушните удари в Сирия: Бомбардирането на Дума разкри крехкостта на Англо-американската „специална връзка“"}
{"url": "http://www.focus-news.net/news/2018/04/17/2511802/predstoyashti-mezhdunarodni-sabitiya-za-17-april-agentsiya-fokus.html", "text": "***Изявление на френския президент Еманюел Макрон пред Европейския парламент\r\n***Очаква се Съветът по националната сигурност на Турция и кабинетът да дадат зелена светлина за удължаване на продължаващото вече година и половина извънредно положение след неуспешния опит за държавен преврат в страната през юли 2016 година\r\n***Европейските министри обсъждат бъдещите отношения между Брюксел и Лондон след Брекзит\r\n***Започва двудневна стачка на служителите във френския авиопревозвач „Еър Франс“ с искане за увеличение на заплатите\r\n***Президентът на САЩ Доналд Тръмп ще приеме японския премиер Шинзо Абе в своето имение във Флорида\r\n***Съветът за сигурност на ООН ще обсъди конфликта в Йемен\r\n***", "date": "2018.04.17", "title": "Предстоящи международни събития за 17 април ( Агенция „Фокус“ )"}
{"url": "http://www.focus-news.net/news/2018/04/17/2511801/predstoyashti-sabitiya-v-stranata-za-17-april-agentsiya-fokus.html", "text": "Държавния глава Румен Радев ще проведе срещи на „Дондуков“ 2.\r\nВ 11.30 часа президентът Румен Радев ще приеме Афшан Кан, регионален директор на УНИЦЕФ за Европа и Централна Азия. \r\nВ 14.00 часа държавният глава ще разговаря с Тай Пенг Хиан, президент на Международната филателна федерация.\r\nВ 15.00 часа президентът Румен Радев ще се срещне с Върховния командващ Съюзното командване на НАТО по операциите генерал Къртис Скапароти.\r\n*** \r\nВ 10.00 часа в село Проф. Иширково вицепрезидентът Илияна Йотова ще участва в тържествената церемония по случай 150-годишнината от рождението на проф. Анастас Иширков - основоположник на географската наука в България, и 75-годишнината, откакто селото носи неговото име. В 13.00 часа Илияна Йотова ще посети ЗК „Нива - 93“. Една от най-големите кооперации в региона тази година отбелязва своята 25-а годишнина.\r\n*** \r\nОт 09.00 часа в хотел „Риу Правец“ заместник министър-председателят по икономическата и демографска политика Валери Симеонов ще открие дискусия на тема „Въздействието на европейското земеделие върху лова и опазването на дивата природа“.\r\n***\r\nВ  9.30 часа в Информационния център на Министерството на отбраната (бул. „Раковски“ № 106) министърът на отбраната Красимир Каракачанов ще участва в експертна дискусия на тема „Военновъздушно училище – идеи и работещи модели“.\r\n*** \r\nОт 10.00 часа в голямата конферентна зала на УНСС, министърът на енергетиката Теменужка Петкова ще вземе участие в петнадесетото издание на Младежкия икономически форум.\r\n*** \r\nОт 11.00 часа в Галерия „България“ ще се състои пресконференция на тема „Ние обичаме България“. В пресконференцията ще вземе участие министърът на културата Боил Банов.   \r\n*** \r\nВ 14.30 часа в зала „Запад“ на Народното събрание  Временната анкетна комисия за установяване на фактите около продажбата на активите на ЧЕЗ в България ще проведе последното си заседание. \r\n*** \r\nОт 09.00 часа 5 състав на Специализирания наказателен съд ще гледа делото срещу Калоян П., Любомир С., Михаил Д. и др. за образуване и ръководене на организирана престъпна група. \r\n***\r\nОт 09.00 до 14.00 часа в комплекс „Спортна София“ в парк Възраждане в Зона Б5 ще се състои Националният шампионат за деца и младежи, лишени от родителски грижи. Официалното награждаване ще бъде от 13.00 часа \r\n***\r\nОт 9.00 часа до 16.30 часа в Sofia Event Center на бул. „Черни връх“ № 100 ще се проведе годишната конференция „Инвестиции и строителство на офис сгради 2018“, част от Building Innovation Forum Series 2018.\r\n*** \r\nОт 09.00 часа в УНСС ще се проведе информационен семинар по проект „Динамична Европа“. \r\n*** \r\nОт 09.30 часа  в хотел „Хилтън“ ще се състои Форум на Българска банка за развитие „Инфраструктура за растеж“.   \r\n*** \r\nОт 09.45 часа в зала 9 на Националния дворец на културата (НДК) ще се състои тридневна Европейска младежка конференция.  \r\n*** \r\nОт 10.00 часа във фоайето на Учебен блок 12 на Техническия университет за седма поредна година ще се проведе изложението на работодатели „Стажове“.\r\n*** \r\nОт 10.00 часа в Националния пресклуб на БТА ще се състои пресконференция на тема „Киберсигурността – безопасно и модерно виртуално пространство, безопасен интернет за нашите деца – без агресия, насилия и порнография“. \r\n*** \r\nОт 10.00 часа 3 състав на Специализирания наказателен съд ще гледа делото срещу Кольо Н., Михаил М. и Тодорка В. за изнудване. \r\n*** \r\nОт 10.00 часа в Големия салон на БАН, Институтът по роботика - БАН (ИР-БАН) организира иновационен форум на тема „Роботиката за България на утрешния ден”.\r\n***\r\nОт 10.30 часа в зала № 3 на II етаж на Федерацията на научно-техническите съюзи (ул. „Г. Раковски“ № 108) ще се проведе дискусия за наборната служба, организирана от Експертна общност по сигурност и отбрана – гр. София, Конфедерацията на обществените организации по сигурност и отбрана, Съюзът на офицерите и сержантите от запаса и Дискусионен клуб „Политика 21“ към БСП – София.\r\n***\r\nОт 10.30 часа в хотел „Рила“ на ул. Цар Калоян № 6 заместник-министърът на транспорта, информационните технологии и съобщенията Димитър Геновски ще валидира пощенско-филателно издание на тема „900 години от създаване на средновековния Орден на Тамплиерите“.\r\n*** \r\nОт 11.00 часа в Националния пресклуб на БТА, Българската асоциация на пострадали при катастрофи ще даде пресконференция във връзка със стартираща кампания за безплатни прегледи на хора, пострадали при ПТП с черепно-мозъчни травми. \r\n*** \r\nОт 12.00 часа в Националния пресклуб на БТА ще се състои пресконференция във връзка с Двадесет и първо издание на Международния джаз фестивал Банско /4 - 11 август 2018 г./.\r\n*** \r\nОт 13.00 часа в националния пресклуб на БТА ще се състои пресконференция на тема „Светът, Европа и Балканите декриминализират канабиса за медицински цели, България лишава хиляди болни от правото им на лечение“. \r\n*** \r\nОт 13.00 часа, по случай Деня на юриста, Националната следствена служба организира Ден на отворените врати. \r\n*** \r\nОт 13.00 часа 17 състав на Специализирания наказателен съд ще гледа делото срещу Атанас С., Тодор С., Георги К. за организиране и ръководене на организирана престъпна група. \r\n*** \r\nОт 13.30 часа в зала 34 в сградата на Софийски районен съд (СРС) ще се проведе заседание по гражданско дело  № 18039/17г. по описа на съда. Страни по делото са Елена Йончева срещу Бойко Борисов и Политическа партия ГЕРБ. \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав С., Калин С., Станислав Т. и др. за образуване и ръководене на организирана престъпна група. \r\n***\r\nОт 13.30 часа в Комисията за защита от дискриминация (КЗД) ще се проведе открито заседание по преписка, образувана след самосезиране на КЗД по случая с агресията спрямо деца в Център за настаняване от семеен тип за деца и младежи с увреждания „Хризантема” в Община Габрово.\r\n*** \r\nОт 13.30 часа 15 състав на Специализирания наказателен съд ще гледа делото срещу Христо М., Филип Ч., Мехмед М. за образуване и ръководене на организирана престъпна група. \r\n*** \r\nОт 13.30 часа 9 състав на Специализирания наказателен съд ще гледа делото срещу Деян М., Мирослав М., Недялко Ц. и др. за организиране и ръководене на организирана престъпна група. \r\n*** \r\nОт 14.00 часа Силви Вартан ще се срещне в сградата на Столична община с кмета на град София  Йорданка Фандъкова, а след това двете ще разговарят с представители на медиите.\r\n*** \r\nОт 14.25 часа в Министерството на отбраната, началникът на отбраната генерал-лейтенант Андрей Боцев и Върховният командващ Съюзното командване на НАТО по операциите генерал Къртис М. Скапароти ще дадат брифинг след проведена среща помежду им. \r\n*** \r\nОт 15.00 до 17.00 часа в постоянната приемна на БСП – София на ул. „Леге“ №10, народният представител от „БСП за България“ Христо Проданов и общинският съветник Иван Таков ще проведат приемна за граждани.\r\n*** \r\nОт 14.30 часа в клуба на БСП в Благоевград председателят на Националния съвет на партията – Корнелия Нинова ще даде пресконференция. \r\n*** \r\nОт 13.30 часа в сградата на Дневен център за деца и младежи с увреждания в Приморски парк (до „Чадъра“) ще се проведе пресконференция във връзка с проект „Създаване на условия за разкриване на 5 нови социални услуги на територията на община Бургас“. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Милена Димова ще има приемен ден. \r\n*** \r\nОт 19.00 часа в театралния салон на НЧ „Надежда 1869“ ще гостува театър „199” с пиесата „Class” от Чарлс Еверед.\r\n*** \r\nОт 19.00 часа в Клуб 7 ще се проведе представяне на книгата на Явор Перфанов „Бримките на живота“.\r\n*** \r\nОт 19.00 часа в  МДТ „Константин Кисимов“ ще бъде представена пиесата „Няма да платим“ по Дарио Фо.\r\n***\r\nОт 14.00 часа в покритата писта по лека атлетика ще се проведе общинско атлетическо състезание „Врачански лъвчета”. В него ще участват ученици от всички общински училища във възрастите 1-2 клас.\r\n*** \r\nОт 18.30 часа в Концертна зала „Добрич“ ще се състои концерт „Озарение“ . \r\n*** \r\nОт 11.00 часа в заседателна зала на Община Дупница ще се проведе пресконференция за предстоящото мащабно състезание по колоездене на 26 и 27 май за Купа „Долчини“.\r\n*** \r\nОт 11.00 часа  в залата на хотел „Дипломат Плаза“ ще се проведе кръгла маса на тема „Съдът близо до хората“. Събитието се организира от фондация „Български институт за правни инициативи“ (БИПИ), съвместно с Районен съд – Луковит. \r\n*** \r\nОт 10.00 до 16.00 часа в рамките на два дни в Център за подкрепа на личностното развитие-Обединен детски комплекс ще се проведе информационна кампания с ученици и родители „А сега накъде…, къде да уча“. Инициативата е във връзка с предстоящия държавен план-прием през учебната 2018/2019 г. за учениците, завършващи основно образование в община Перник.\r\n*** \r\nОт 13.30 часа в Регионалния пресклуб на БТА пресконференция по актуални обществено-политически теми ще дадат Румен Петков и Цветан Антонов – ПП АБВ\r\n*** \r\nОт 15.30 часа в Регионалния пресклуб на БТА пресконференция ще даде Найден Зеленогорски - Движение „България на гражданите“. Зеленогорски ще коментира актуални обществено-политически въпроси.\r\n***\r\nОт 10.30 часа  на ул. „Стойчо Мушанов” № 48   заместник-кметът на Пловдив Георги Титюков ще направи първа копка на Кризисен център за жени, жертви на домашно насилие по Оперативна програма „Региони в растеж“.\r\n*** \r\nМежду 10.00 и 10.30 часа омбудсманът Мая Манолова ще се срещне с повече от 200 работници от „Тренд фешън текстил“ ЕООД - Индустриална зона Раковски /в близост до с. Стряма/.\r\n***\r\nОт 16.00 часа в  НЧ \"Младост 1983\" ще се проведе дискусия организирана от „Пловдив-Европейска столица на културата 2019“ на тема „Що е то Айляк?“\r\n*** \r\nОт 16.00 до 18.00 часа в офиса на ГЕРБ в район „Тракия” в блок 9, общинският съветник Иван Вичков ще има приемен ден. \r\n***\r\n От 10.00 часа в зала 712 на Областна администрация ще се проведе семинар на тема „Координационен механизъм за помощ и подкрепа на пострадали от домашно насилие – път към дългосрочното прекратяване на домашното насилие“.\r\n***\r\n От 13.00 часа в сградата на Община Разград Общински съвет по наркотични вещества и Превантивно-информационен център организират Обучителен семинар на тема:  Превенция на злоупотребата с наркотици и алкохол, с лектор доц. д-р Снежа Златева.\r\n*** \r\nОт 10.00 часа пред сградата на Държавния куклен театър ще бъде открит V Международен  фестивал на изкуствата „Магията на вятъра 2018“. \r\n*** \r\nПредседателят на ПГ на ГЕРБ и заместник-председател на партията Цветан Цветанов ще посети общините Девин и Доспат. В 10.00 часа Цветанов ще разговаря с жителите на Девин.  Час по-късно председателят на ПГ на ГЕРБ ще се срещне с жителите на девинското село Гьоврен. Той ще посети и новооткритата многофункционална спортна площадка в селото, която е изградена с целево финансиране от правителството. \r\nСрещата на Цветан Цветанов с жителите на община Доспат е предвидена за 12.30 часа в конферентната зала на хотел „Диамант“.\r\n*** \r\nВ 11.00 часа в залата на 2 етаж в Община Хасково ще се състои пресконференция по повод Литературните дни и Конкурса за дебютна литература „Южна пролет\" в града. \r\n*** \r\nОт 9.00 часа в Окръжен съд- Шумен ще се проведе поредното заседание по делото „Хитрино.\r\n*** \r\nОт 10.00 часа в зала 203 на общината ще се проведе редовен брифинг.\r\n*** \r\nОт 13.30 часа в зала 363 на общината ще се проведе среща на която ще бъдат обсъдени текстовете от Стратегията за развитие на образованието в община Шумен 2018-2020.", "date": "2018.04.17", "title": "Предстоящи събития в страната за 17 април (Агенция „Фокус“)"}
{"url": "http://www.focus-news.net/news/2018/04/17/2511795/tass-ekspertite-na-ozho-tryabva-da-pristignat-v-grad-duma-na-18-april.html", "text": "Експертите на Организацията за забрана на химическите оръжия (ОЗХО), които вече пристигнаха в Сирия, за да разследват възможната химическа атака в град Дума, планират да посетят мястото на предполагаемия инцидент на 18 април, заяви в понеделник командирът на руските отбранителни сили Игор Кирилов след среща с Изпълнителния съвет на ОЗХО, цитиран от ТАСС.\r\nТой заяви, че екипът от експерти е пристигнал в Дамаск в 19:00 ч. местно време на 14 април и вече се е срещнал със сирийската страна. През първата част на деня в неделя те са обсъждали аспекти на сигурността и работни процедури, като едва по-късно са разговаряли с двамата очевидци на инцидента. В понеделник те се срещнаха, за да обсъдят маршрут за достигане на гр. Дума.\r\n„Службата за сигурност на ООН ще посети Дума утре, за да състави разузнаване на маршрута и експертите на ОЗХО се очаква да достигнат града в сряда“, заяви Игор Кирилов.Йонислав Дочев", "date": "2018.04.17", "title": "ТАСС: Експертите на ОЗХО трябва да пристигнат в град Дума на 18 април"}
{"url": "http://www.focus-news.net/news/2018/04/17/2511806/vitseprezidentat-iliyana-yotova-shte-poseti-selo-prof-ishirkovo.html", "text": "Вицепрезидентът Илияна Йотова ще бъде гост днес в 10.00 часа в село Проф. Иширково (област Силистра), където ще участва в тържествената церемония по случай 150-годишнината от рождението на проф. Анастас Иширков - основоположник на географската наука в България, и 75-годишнината, откакто селото носи неговото име. В 13.00 часа Илияна Йотова ще посети ЗК „Нива - 93“. Една от най-големите кооперации в региона тази година отбелязва своята 25-а годишнина.", "date": "2018.04.17", "title": "Вицепрезидентът Илияна Йотова ще посети село Проф. Иширково"}
{"url": "http://www.focus-news.net/news/2018/04/17/2511805/prezidentat-rumen-radev-shte-se-sreshtne-s-regionalniya-direktor-na-unitsef-afshan-kan.html", "text": "Днес държавният глава Румен Радев ще проведе срещи на „Дондуков“ 2. Това съобщиха от прессекретариата на държавния глава. В 11.30 часа президентът ще приеме Афшан Кан, регионален директор на УНИЦЕФ за Европа и Централна Азия. В 14.00 часа държавният глава ще разговаря с Тай Пенг Хиан, президент на Международната филателна федерация. В 15.00 часа президентът Румен Радев ще се срещне с Върховния командващ Съюзното командване на НАТО по операциите генерал Къртис Скапароти.", "date": "2018.04.17", "title": "Президентът Румен Радев ще се срещне с регионалния директор на УНИЦЕФ Афшан Кан"}
{"url": "http://www.focus-news.net/news/2018/04/17/2511803/nimh-oblachnostta-nad-stranata-shte-e-znachitelna-i-na-mnogo-mesta-v-zapadna-i-tsentralna-balgariya-shte-prevali.html", "text": "Атмосферното налягане е по-високо от средното за месеца и още ще се повиши. Днес облачността над страната ще е значителна и на много места в Западна и Централна България ще превали. След обяд преваляванията ще са придружени с гръмотевици и временно усилване на вятъра. В източните райони ще духа до умерен вятър от изток-североизток. Максималните температури ще са между 17° и 22°. Това съобщи за Агенция „Фокус“ дежурният синоптик от НИМХ Анна Дякова.\r\nПо Черноморието облачността ще е значителна и след обяд по южното крайбрежие ще превали. Ще духа до умерен изток-североизточен вятър. Максимални температури на въздуха – между 11° и 14°,  близки до температурата на морската вода. Вълнението на морето ще е 2-3 бала.\r\n В планините ще има значителна облачност и на места в масивите от Западна и Централна България ще превали и прегърми. Ще духа умерен, по високите и открити части – до силен вятър от източната четвърт. Максимална температура на 1200 метра – около 14°, на 2000 метра – около 8°.", "date": "2018.04.17", "title": "НИМХ: Облачността над страната ще е значителна и на много места в Западна и Централна България ще превали"}
{"url": "http://www.focus-news.net/news/2018/04/17/2511807/vitsepremierat-valeri-simeonov-shte-otkrie-konferentsiya-na-federatsiyata-na-evropeyskite-lovni-asotsiatsii.html", "text": "Заместник министър-председателят по икономическата и демографска политика Валери Симеонов ще открие дискусия на тема „Въздействието на европейското земеделие върху лова и опазването на дивата природа“. Това съобщиха от правителствената информационна служба. Форумът ще се проведе днес от 9.00 часа в хотел „Риу Правец“.\r\nКонференцията е организирана като част от ежегодната среща на борда на Федерацията на ловните асоциации в Европейския съюз (FACE), която ще се състои в България за първи път. Фокусът на форума ще бъде поставен върху Общата селскостопанска политика (ОСП) на ЕС и мерките, необходими за подобряването на биологичното разнообразие и в частност на дивечовите запаси в Европа. На събитието ще присъстват делегати на организациите по лова от 36 държави, както и редица експерти от български и международни институции.\r\nСрещата на борда на FACE се състои веднъж годишно в различни държави с цел обсъждане и решаване на наболели проблеми и обмяна на опит между ловните общности в Европа. Домакин на събитието е Националното ловно-рибарско сдружение – „Съюз на ловците и риболовците в България“ (НЛРС-СЛРБ), което чества 120-годишен юбилей от създаването си.", "date": "2018.04.17", "title": "Вицепремиерът Валери Симеонов ще открие конференция на Федерацията на европейските ловни асоциации"}
{"url": "http://www.focus-news.net/news/2018/04/17/2511808/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“, като данните са към 6.00 ч. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове. От 19.00 ч. вчера поради техническа неизправност фериботът на Свищов – Зимнич е преустановил дейност.", "date": "2018.04.17", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/04/17/2511809/sofiya-vremenno-dvizhenieto-po-pat-ii-16-svoge-sofiya-pri-vets-svoge-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път II-16 Своге - София при ВЕЦ \"Своге\" се осъществява в една лента поради аварирал тежкотоварен автомобил, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията ва служителите на \"Пътна полиция\".", "date": "2018.04.17", "title": "София: Временно движението по път II-16 Своге - София при ВЕЦ \"Своге\" се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/04/17/2511812/tass-udarite-varhu-siriya-postavyat-po-natatashnite-pomiritelni-razgovori-pod-risk.html", "text": "Ракетният удар на САЩ и техните съюзници върху Сирия е поставило под риск по-нататъшните преговори за разрешение на конфликта, заяви постоянният посланик на Русия в ООН и други международни организации в Женева Генадий Гатилов, цитиран от ТАСС.\r\n„Тази неоправдана агресия разгорещи напрежението около Сирия и де факто постави въпроса за съдбата на преговорния процес“, заяви дипломатът пред руски репортери в Женева.Йонислав Дочев", "date": "2018.04.17", "title": "ТАСС: Ударите върху Сирия поставят по-нататъшните помирителни разговори под риск"}
{"url": "http://www.focus-news.net/news/2018/04/17/2511816/evropeyskiyat-komisar-marian-teysen-shte-uchastva-v-dvudnevna-neformalna-sreshta-na-sotsialnite-ministri-ot-es-v-sofiya.html", "text": "Комисарят по въпросите на заетостта, социалните въпроси, уменията и трудовата мобилност Мариан Тейсен ще посети България днес и утре. Това съобщиха от пресцентъра на Представителство на ЕК в България.\r\nТя ще участва в неформално заседание на министрите на ЕС по заетост и социална политика в Националния дворец на културата в София. Тема на двудневната среща ще бъде приложението на принципите в Европейския стълб на социалните права за повишаване на уменията и знанията на работната сила и осигуряване на равни възможности за реализиране на пазара на труда. \r\nНа 18 април (сряда) от 13.00 ч. комисар Тейсен ще участва в заключителната пресконференция заедно с министъра на труда и социалната политика Бисер Петков.", "date": "2018.04.17", "title": "Европейският комисар Мариан Тейсен ще участва в двудневна неформална среща на социалните министри от ЕС в София"}
{"url": "http://www.focus-news.net/news/2018/04/17/2511815/predsedatelyat-na-ns-tsveta-karayancheva-antikoruptsionnoto-zakonodatelstvo-pridobiva-vse-po-golyamo-znachenie-za-integriteta-na-balgariya-v-evropeyskoto-i-evroatlanticheskoto-prostranstvo.html", "text": "Антикорупционното законодателство и практика придобиват все по-голямо значение за интегритета на България в европейското и евроатлантическото пространство. Това каза председателят на Народното събрание Цвета Караянчева в изказването си в Глобална парламентарна конференция, организирана от Групата на Световната банка и Международния валутен фонд във Вашингтон. Изказването на Караянчева е в рамките на Пленарно заседание на високо равнище за председателите на парламенти.  „В качеството си на председател на Народното събрание на Р България бих искала да изразя задоволството си да участвам в тази парламентарна конференция, която разглежда ключови глобални въпроси“, заяви Караянчева и благодари на организаторите за възможността. „Противодействието на проявите на корупция е ключов критерий за утвърждаване на демократичните институции и  за въвеждане на съвременни стандарти за прозрачност и демократичен контрол в управлението на обществото. Ето защо антикорупционното законодателство и практика придобиват все по-голямо значение за интегритета на България в европейското и евроатлантическото пространство“, коментира председателят на НС. „Безспорно законодателните мерки са от съществено значение, но те не са достатъчни в борбата с корупцията. С особена важност е и създаването на политическа, социална и икономическа култура в обществото ни за непримиримост към феномена корупция на всички нива“, обясни Караянчева. По думите й това би могло да се постигне с обединените усилия на държавните институции, гражданските организации и медиите. „Затова в законотворческия процес отдаваме голямо значение на  общественото обсъждане на законопроектите. Основните принципи в нашата нормотворческа дейност са утвърждаване на върховенството на закона, откритост и прозрачност“, добави тя. Караянчева обърна внимание на приетата от Министерски съвет Национална стратегия за превенция и противодействие на корупцията 2015-2020 година. Тя уточни, че този документ извежда като приоритет на държавната политика борбата с корупцията. „основен акцент в нея се поставя в изграждането на ефективна система от антикорупционни органи и закони, укрепване на капацитета на институциите и подобряване на междуинституционалното взаимодействие“, каза още тя.", "date": "2018.04.17", "title": "Председателят на НС Цвета Караянчева: Антикорупционното законодателство придобива все по-голямо значение за интегритета на България в европейското и евроатлантическото пространство"}
{"url": "http://www.focus-news.net/news/2018/04/17/2511818/denyat-17-april-v-balgarskata-istoriya.html", "text": "2008 г.\r\nПрезидентът на Република България присъжда Орден „Стара планина“ първа степен на Джован Батиста Кампаньола „за изключително големите му заслуги за развитие на българо-италианските отношения и сътрудничество и по повод окончателното му отпътуване от страната.“\r\n2007 г.\r\nПрезидентът на Република България присъжда Орден „Стара планина“ първа степен на Пааво Липонен „за изключително големите му заслуги за присъединяването на Република България към Европейския съюз и за развитието на двустранните отношения.“\r\n2001 г.\r\nНДСВ избира като главен координатор за изборите Николай Маринов, български емигрант от 25 години в САЩ. Негов заместник става проф. Георги Петканов от Юридическия факултет на СУ \"Св. Климент Охридски\".\r\n1999 г.\r\nНАТО иска от България неограничен достъп до въздушното й пространство във връзка с водените военни операции срещу Югославия.\r\n1996 г.\r\nВ София завършва годишната среща на Европейската банка за възстановяване и развитие, започнала на 15 април. Банката отпуска на България заем от 45 млн екю.\r\n1990 г.\r\nРегистрирана е Българска социалдемократическа партия (БСДП). \r\nПечатен орган е в. \"Свободен народ\". БСДП е инициаторка за създаването на коалиция Съюз на демократичните сили (СДС) през 1989 г. и коалиция СДС - център (1991 г.). Участва в основаването на коалиция Обединени демократични сили (ОДС), създадена през 1997 г. Има статут на наблюдател в партията на европейските социалисти. До октомври 1998 г. БСДП е единна политическа формация. В края на 1998 г. се свикват два извънредни конгреса на партията. Единият в Пловдив избира за лидер на партията Йордан Нихризов, а другият - във Варна, издига на същия пост Петър Агов. Д-р Петър Дертлиев е провъзгласен за почетен председател на партията. Течението против д-р П. Дертлиев през януари 1999 г. се обособява в самостоятелна политическа партия под името Български социалдемократически съюз (БСДС), в който освен членове на БСДП участват и представители на Нова социалдемократическа партия (НСДП) с председател Красимир Пухтев.\r\n1974 г.\r\nОт 17 до 18 април във Варшава се провежда съвещание на Политическия консултативен комитет на държавите от Варшавския договор. Приети са декларации за Близкия изток и Виетнам. Резултатите от съвещанието са обсъдени на пленум на ЦК на БКП на 25 април 1974 г.\r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Варшавският договор е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. След 1962 г. Албания не участва в работата на органите на договора, шест години по-късно обявява й неговата денонсация. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен.\r\n1973 г.\r\nВъв Франция се откриват Дни на българското музикално изкуство.\r\n1951 г.\r\nСпециалността \"Фармация\" се отделя от Физико-математическия факултет и преминава към Медицинска академия в София.\r\n1948 г.\r\nОдържавено е цирковото дело в България.\r\n 1944 г.\r\nСъветска нота против използването на българска територия (пристанища и летища) от Германия за нападение срещу СССР. България отклонява нотата. Следва нова нота от 26 април.\r\n1904 г.\r\nВ зала на братя Прошекови членове на дружество \"Чех\" изнасят първото куклено театрално представление в България.\r\n1903 г.\r\nЗапочва Конгрес на Битолския революционен окръг в с. Смилево с председател Дамян Груев. Той заседава до 24 април 1903 г. Взето е решение за повсеместно въстание. Избран е ръководен щаб в състав Д. Груев, Б. Сарафов и А. Лозанчев, на който се делегира и правото да определи датата на въстанието. След конгреса в Смилево се провежда конгрес в местността Петрова нива в Странджа, на който се обсъжда плана за въстаническите действия в Одринско и се определя състава на бойното ядро в този район: М. Герджиков, Л.Маджаров и Ст. Икономов. Въстанието избухва на 20 юли (Илинден) 1903 г., откъдето идва името му. Най-напред то избухва в Битолския революционен окръг. Само за няколко дни въстаническите действия обхващат всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието е превземането на град Крушово и прокламирането на Крушовската република. На 6 август (Преображение) 1903 г. въстанието избухва и в Одринско. Въстаниците освобождават много селища в района на Странджа планина и крайморските градове Василико и Ахтопол. Връхна точка въстанието достига с обявяването на Странджанската република, която просъществува 26 дни. Партизански действия се водят и в другите революционни окръзи. В освободените селища се установява революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсквания между въстаниците и турските войски последват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство, което, предупредено от западните велики сили за лошите последствия, които биха последвали за България при евентуална намеса, не се отзовава на отправения призив.\r\n1897 г.\r\nОбнародван е Закон за монетите в Княжество България.\r\n1893 г.\r\nНа 17 и 18 април под ръководството на БСДП е създадено Общо работническо дружество \"Братство\" в София.\r\n1880 г.\r\nВ София е подписано споразумение за общи действия за национално обединение. \r\nНа 10 април 1880 г. в София пристигат членовете на Постоянния комитет на Източна Румелия Константин Величков (на снимката) и Димитър Наумов и започват преговори за национално обединение с депутати от Второто Обикновено народно събрание. На 17 април 1880 г. е подписано споразумение за общи действия. Според приетата програма в Южна България трябва да се създаде Централен таен комитет, който да подготви народа за съединистки действия. От своя страна Княжеството поема отговорността да създаде народно опълчение и да ръководи акцията. В изпълнение на приетите решения през месец май в Сливен е образуван Централен комитет, в който влизат К. Величков, поп Г. Тилев, д-р Г. Странски и други, а като представители на Княжеството в състава му са включени Ст. Стамболов и Г. Живков. Комитетът насочва дейността си към събиране на средства и оръжие и организиране на местни комитети. Едновременно с това Народното събрание в Княжеството гласува закон за сформиране на народно опълчение. Неговото създаване обаче е спряно поради наложеното от княз Александър I Батенберг вето. В същото време князът изпраща Ст. Панаретов в Лондон да разбере какво е отношението на новото английско правителство начело с У. Гладстон към съединението. Дипломатическата мисия остава без резултат, тъй като нито една от Великите сили в този момент не е съгласна с промяната на Берлинския договор от 1878 г.\r\n1879 г.\r\nВ Княжество България е свикано първото Велико народно събрание (ВНС). То заседава само ден, непосредствено след приключването на работата на Учредителното събрание (10 февруари 1879 - 16 април 1879 г.). По предложение на епископ Климент Браницки (Васил Друмев) ВНС избира Александър І Батенберг за първи княз на България. \r\nАлександър І Батенберг е хесенски принц, племенник на руския император Александър II. Роден е на 5 април 1857 г. във Верона (Италия). По време на Руско-турската освободителна война (1877-1878 г.) взема участие като доброволец. Още с встъпването си на престола Александър І Батенберг изразява недоволство от ограничените правомощия, които му предоставя Търновската конституция. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І Батенберг извършва държавен преврат, след който суспендира конституцията и въвежда т.нар. режим на пълномощията (1881-1883 г.). Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. След Сръбско-българската война от 1885 г., в която Батенберг е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І Батенберг от престола. Въпреки извършения контрапреврат, поради отказа на руския император да одобри завръщането му в България, на 26 август 1886 г. той абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. Умира на 17 ноември 1893 г. По негово желание е погребан в София, където му е издигнат мавзолей.\r\n1872 г.\r\nПредставител на Цариградската патриаршия посещава българския екзарх Антим І в неговата резиденция в Ортакьой. При срещата е изразено желанието на патриарха да получи по-скоро ясен отговор на отправените на 22 януари 1872 г. ултимативни искания към българските архиереи. Тогава Цариградската патриаршия изпраща писма на всички български митрополити, в които с ултимативен тон иска да се покаят, че са нарушили клетвата си към “Великата църква”.\r\nАнтим І е първият български екзарх. Той е обществен и политически деец. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия и се обявява срещу унията. През 1871 г. е избран за член на Временния съвет на Българската екзархия, а на 16 февруари 1872 г. е провъзгласен за български екзарх.\r\n917 г.\r\n917-919 Втори всебългарски църковно-народен събор. Втори всебългарски църковно-народен събор е проведен около 917-919 г. На него се провъзгласява автокефалията (независимостта) на Българската православна църква, а българският архиепископ и църковен предстоятел получава титлата «патриарх».На тази дата са родени: \r\n1955 г.\r\nРоден е Иван Нейков - български юрист, политик, държавник, министър на труда и социалните грижи в кабинета на Иван Костов (21 май 1997 г. - 6 юли 2001 г.). Нейков завършва право в Софийски университет “Климент Охридски”. Специализира трудово осигурително право. Работи като инспектор-юрист в Инспекцията по охрана на труда до 1990 г. Между 1985 г. и 1993 г. участва в различни работни групи по създаването на Кодекса на труда и подзаконовите актове по неговото приложение, по нормативната уредба относно колективното договаряне и колективните трудови спорове. Ръководи Правния отдел на КНСБ. Участва в 79-та, 80-та и 82-та конференции на Международната организация на труд като делегат и представител в Комитета по резолюциите. Заместник-председател е на КНСБ от 1992 г. до 1997 г. Между 1993 г. и 1997 г. Нейков участва в работата на Националния съвет за тристранно сътрудничество като ръководител на делегацията на КНСБ. Заема поста министър на труда и социалните грижи в служебното правителство на Стефан Софиянски. На 21 май 1997 г. е одобрен от парламента за министър на труда и социалната политика в правителството на Иван Костов.\r\n1920 г.\r\nРоден е Светомир Витков Бабаков – български писател белетрист и драматург. Автор е на \"След дъжда\" (1960 г.), \"Бензиностанция № 10\" (1961 г.), \"Хората се раждат за щастие\" (1962 г.), \"Улицата с гълъбите\" (1963 г.), \"Ароматът на златото\" (1964 г.), \"Червеният автобус\" (1966 г.).\r\n1902 г.\r\nРоден е Веселин Анастасов Стоянов - български композитор, пианист и музикален педагог. Завършва пиано в Държавната музикална академия в София и пиано и композиция в Академията за музика и драматично изкуство във Виена (1930 г.). Сред произведенията на композитора се открояват трите му опери “Женско царство” (1934 г.), “Саламбо” (1940 г.) и “Хитър Петър” (1952 г.), балетът “Папеса Йоана” (1969 г.), гротескната симфонична сюита “Бай Ганьо” (1941 г.), три концерта за пиано и оркестър, рапсодия за оркестър и др.\r\n1892 г.\r\nРоден е Константин Спасов Гълъбов – български писател, критик, филолог германист. Автор е на литературоведски и езиковедски изследвания, есета, разкази и стихове, редактор и преводач. От 1926 г. до 1953 г. завежда Катедрата по немска филология в СУ “Св. Климент Охридски”. Почетен член на Немската академия в Мюнхен. Организатор е на литературен кръг \"Стрелец\" и редактор на литературен седмичник \"Стрелец\" (1927 г.). Основава дружество на българските есеисти, издава \"Орнаменти. Есета\" (1934 г.). Автор е на \"Немско-български фразеологичен речник\" (1958 г., заедно с Ж. Николова-Гълъбова).\r\n1881 г.\r\nРоден е Методий Атанасов Попов – български учен биолог, академик (1947 г.). През 1904 г. завършва естествени науки в СУ “Св. Климент Охридски”. В периода 1904-1909 г. специализира в Мюнхенския университет обща биология, сравнителна анатомия и паразитология. Редовен професор и ръководител на Катедрата по обща ембриология в Медицинския факултет (1924-1953 г.). Създател е на стимулационното учение, автор е на втория в света учебник \"Обща биология\". Автор е на около 280 научни труда. През 1939-1944 г. проповядва расовата теория.На тази дата умират: \r\n1999 г.\r\nУмира Николай Кирилов Добрев – български политик, партиен и държавен деец. Завършва спец. \"Геофизика\" във ВМГИ (1970 г.). Заема различни ръководни постове в ДКМС, включително секретар на ЦК (1979 г.-1986 г.). Член е на Висшия съвет (от 1991 г.) и Изпълнителното Бюро на БСП (от 1994 г.). Депутат е в ХХХVI, ХХХVII и ХХХVIII НС. В периода 1996-1997 г. е Министър на вътрешните работи. На 28 януари 1997 г. получава указ да състави ново правителство, но връща мандата си на 4 февруари 1997 г.\r\n1979 г.\r\nУмира Стела Пулева Янева - българска литературна и театрална критичка. През 1916 г. завършва Френския колеж в Пловдив. От 1918 г. посещава лекции по френска литература в Цюрихския университет. От 1923 до 1925 г. е във Варшава, където сътрудничи със статии за полската култура на сп. “Полско-български преглед”. В България помества статии и рецензии в сп. “Златорог”, “Свободна реч”, “La parole Bulgarie”, “Съвременник”, “ЛИК”, “Демократически преглед”, “Българска реч” и др. Стела Янева е сред пионерите на театралната критика в България. Автор е на критически портрети за някои от най-големите български актьори през 20-те и 30-те години - Сава Огнянов, Кръстьо Сарафов, Елена Снежина, Иван Димов, Владимир Трендафилов и др. Обнародва разкази във “Вестник за жената”.\r\n1944 г.\r\nУмира Иван Тодоров Стефанов - български офицер, пилот изтребител, полковник (посм., 1992). Пилот от 6-ти изтребителен полк. Загива при защитата на София от съюзническите бомбардировки.\r\n1903 г.\r\nУмира Йордан Попйорданов – български революционер, брат на М. Попйорданов. Учи в Солунската българска мъжка гимназия \"Св. св. Кирил и Методий\". Попада под влиянието на анархизма. Изключен е от гимназията заради организиране на ученически бунт. Заедно с К. Кирков и П. Шатев организира групата на \"гемиджиите\", която подготвя и извършва Солунските атентати през 1903 г. На 16 април 1903 г. взривява сградата на \"Банк Отоман\" в Солун. На следващия ден след неколкочасов бой с полицията е убит.\r\n1898 г.\r\nУмира Ильо Войвода – български хайдутин, деец на националноосвободителното движение. В продължение на около 20 години служи като пандурин (пазач) в Рилския манастир, след което се завръща в родното си село Берово. След 1848 г. действа с чета в Малешевската планина, Пирин и Рила. По време на Кримската война (1853-1856 г.) дружината му наброява около 300-400 души. В края на 1861 г. преминава с голяма част от четата си в Сърбия, а през 1862 г. постъпва в Първата българска легия. По време на Сръбско-турската война (1876 г.) с многоброен отряд от доброволци се сражава срещу турските войски. По време на Руско-турската освободителна война (1877-1878 г.) събира чета, с която действа в Ловешко в помощ на руските войски. Взема участие в освобождаването на Радомир и Кюстендил, след което се прехвърля в Пиянечко и Малешевско. Участва в Кресненско-Разложкото въстание (1878-1879 г.). По време на Сръбско-българската война от 1885 г. действа с чета в района на Краище и Враня. Възпят в българските народни песни.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.17", "title": "Денят 17 април в българската история"}
{"url": "http://www.focus-news.net/news/2018/04/17/2511819/blagoevgrad-izpalnitelnoto-byuro-na-bsp-shte-provede-izneseno-zasedanie-v-grada.html", "text": "Днес Изпълнителното бюро на БСП ще заседава в Благоевград. Това съобщиха от пресцентъра на НС на БСП. В заседанието ще участват председатели на ОбС на БСП, народни представители от областта, кметове на общини. Те ще обсъдят организационни и местни въпроси. В 17.30 часа в Драматичен театър \"Никола Вапцаров\" ще се проведе среща с обществеността. Предвидена е пресконференция от 14.30 часа в сградата на Областния съвет на БСП.", "date": "2018.04.17", "title": "Благоевград: Изпълнителното бюро на БСП ще проведе изнесено заседание в града"}
{"url": "http://www.focus-news.net/news/2018/04/17/2511820/predsedatelyat-na-ns-tsveta-karayancheva-shte-provede-sreshta-s-predsedatelya-na-kamarata-na-predstavitelite-na-kongresa-na-sasht-pol-rayan.html", "text": "Председателят на Народното събрание Цвета Караянчева участва в Глобална парламентарна конференция, организирана от Групата на Световната банка и Международния валутен фонд във Вашингтон. Това съобщиха от пресцентъра на Народното събрание. \r\nНа 17 април 2018 г., в рамките на работното си посещение в САЩ, председателят на парламента Цвета Караянчева ще проведе среща с председателя на Камарата на представителите на Конгреса на САЩ Пол Раян. \r\nПо време на визитата си в САЩ Караянчева ще разговаря и с представители на различни неправителствени организации. Председателят на Народното събрание ще се срещне и с представители на българската общност в САЩ.", "date": "2018.04.17", "title": "Председателят на НС Цвета Караянчева ще проведе среща с председателя на Камарата на представителите на Конгреса на САЩ Пол Раян"}
{"url": "http://www.focus-news.net/news/2018/04/17/2511811/ministar-temenuzhka-petkova-shte-uchastva-v-mladezhkiya-ikonomicheski-forum-v-unss.html", "text": "Министърът на енергетиката Теменужка Петкова ще вземе участие в петнадесетото издание на Младежкия икономически форум, организиран от Студентския съвет при Университета за национално и световно стопанство. Това съобщиха от пресцентъра на Министерство на енергетиката. В рамките на форума, посветен на икономическите и външнополитическите предизвикателства пред България, министър Петкова ще говори за ролята на страната като разпределителен център на енергийните потоци в Югоизточна Европа. Тя ще запознае студентите от УНСС с реализацията на идеята за изграждане на газоразпределителен център у нас, актуалния статус на междусистемните връзки със съседните държави, проектите за развитие на електропреносната мрежа, проучванията в дълбоко Черно море и други. \r\nЦелта на двудневния форум е да бъдат обменени мнения и идеи по темата за предизвикателствата пред България в икономически и външнополитически аспект. Министър Петкова ще говори пред студентите на 17 април 2018 г. от 10.00 часа в голямата конферентна зала на УНСС.", "date": "2018.04.17", "title": "Министър Теменужка Петкова ще участва в Младежкия икономически форум в УНСС"}
{"url": "http://www.focus-news.net/news/2018/04/17/2511817/ombudsmanat-maya-manolova-shte-se-sreshtne-s-200-shivachki-ostaveni-bez-zaplati-ot-rabotodatelya-si-trend-feshan-tekstil-eood.html", "text": "Днес между 10.00 и 10.30 часа омбудсманът Мая Манолова ще се срещне с повече от 200 работници от „Тренд фешън текстил“ ЕООД - адрес: Индустриална зона Раковски /в близост до с. Стряма/. Това съобщиха от пресцентъра на Омбудсмана.\r\nСлужителите на шивашката фирмата са известени от своя работодател за откриване на производство по несъстоятелност и закриване на дейността на дружеството, в което са работили до Великден. Те търсят съдействие от омбудсмана, защото не са получили трудовите си възнаграждения за м. март и настояват за пълно изплащане на дължимите заплати. \r\nПо-късно Мая Манолова ще разговаря и с представител на фалиралата фирма, както и със служители на Инспекцията по труда в гр. Пловдив.", "date": "2018.04.17", "title": "Омбудсманът Мая Манолова ще се срещне с 200 шивачки, оставени без заплати от работодателя си „Тренд фешън текстил“ ЕООД"}
{"url": "http://www.focus-news.net/news/2018/04/17/2511821/kmetat-na-sofiya-yordanka-fandakova-shte-se-sreshtne-sas-silvi-vartan.html", "text": "Днес в 14.00 часа Силви Вартан ще се срещне в сградата на Столична община с кмета на град София Йорданка Фандъкова, а след това двете ще разговарят с представители на медиите. Това съобщиха от пресцентъра на Общината.\r\nСилви Вартан е почетен гражданин на София. През 2014 г. тя дари близо 40 000 лв. за реставрация на предмети от фонда на Музея за история на София, които вече са част от постоянната експозиция.\r\nЕдна от грандамите на френската музика, най-успешната световна звезда от български произход – Силви Вартан, се завръща в страната ни с последното за музикалната ѝ кариера турне. Певицата ще изнесе у нас два специални концерта – на 19-ти април в Двореца на културата и спорта във Варна и на 21-ви април в зала 1 на НДК, с които ще се сбогува с българската публика. Прощалните концерти ще включват най-популярните и обичани песни от всички албуми на изпълнителката досега.", "date": "2018.04.17", "title": "Кметът на София Йорданка Фандъкова ще се срещне със Силви Вартан"}
{"url": "http://www.focus-news.net/news/2018/04/17/2511814/predsedatelyat-na-pg-na-gerb-tsvetan-tsvetanov-shte-poseti-obshtinite-devin-i-dospat.html", "text": "Председателят на ПГ на ГЕРБ и заместник-председател на партията Цветан Цветанов ще посети общините Девин и Доспат днес. Това съобщиха от пресцентъра на ПП ГЕРБ.\r\nВ 10.00 часа Цветанов ще разговаря с жителите на Девин. С него ще бъдат кметът на Смолян Николай Мелемов, областният управител Недялко Славов, кметът на Девин Красимир Даскалов и председателят на Общинския съвет Руси Чаушев.\r\nЧас по-късно председателят на ПГ на ГЕРБ ще се срещне с жителите на девинското село Гьоврен. Той ще посети и новооткритата многофункционална спортна площадка в селото, която е изградена с целево финансиране от правителството. \r\nСрещата на Цветан Цветанов с жителите на община Доспат е предвидена за 12.30 часа в конферентната зала на хотел „Диамант“. В нея ще участват и кметът на общината Елин Радев и председателят на Общинския съвет  Адалберт Ферев.", "date": "2018.04.17", "title": "Председателят на ПГ на ГЕРБ Цветан Цветанов ще посети общините Девин и Доспат"}
{"url": "http://www.focus-news.net/news/2018/04/17/2511804/sputnik-sreshtata-na-vanshnite-ministri-ot-g7-podkrepi-velikobritaniya-v-obvineniyata-y-sreshtu-rusiya-za-sluchaya-skripal.html", "text": "Външните министри на Групата на седемте развити индустриални нации (Г7) подкрепиха обвиненията на Великобритания, че Русия е отговорна за отравянето на бившия руски шпионин Сергей Скрипал и дъщеря му Юлия, се казва в съвместно изявление, цитирано от Sputnik.\r\n„Ние споделяме и се съгласяваме с оценката на Великобритания, че е много вероятно Руската федерация да е отговорна за атаката и че няма друго правдоподобно алтернативно обяснение“, пише в изявлението.Йонислав Дочев", "date": "2018.04.17", "title": "Sputnik: Срещата на външните министри от Г7 подкрепи Великобритания в обвиненията й срещу Русия за случая \"Скрипал\""}
{"url": "http://www.focus-news.net/news/2018/04/17/2511825/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на ПП ГЕРБ. Срещите на общинските съветници от ГЕРБ - Пловдив ще се проведат, както следва:\r\nОбщинският съветник от  ГЕРБ в Общински съвет – Пловдив, Иван Вичков ще приема граждани днес от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 18 април 2018 г. приемни с граждани ще проведат следните общински съветници от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А;\r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 19 април 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30  до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30  до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00  до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.04.17", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/04/17/2511824/kyustendil-trafikat-po-avtomagistrala-struma-i-glaven-pat-e-79-v-chastta-im-ot-oblastta-se-izvarshva-bez-problemi.html", "text": "Трафикът по автомагистрала „Струма“ и главен път Е-79 в частта им от областта се извършва без проблеми. Това съобщиха за Радио „Фокус“ – Кюстендил от Областно пътно управление – Кюстендил. Нормално натоварено е и преминаването през ГКПП „Гюешево“. С повишено внимание трябва да се извършва движението по главен път Е-79 в участъка Цървеняно – граница ОПУ Перник от км 37+500 до км  42+480 поради извършване на частични ремонтни дейности на асфалтовата настилка. Участъкът е сигнализиран с необходимите пътни знаци за срок до 18 април. В една лента поради срутване на скална маса се извършва движението по пътя в района на Рилски манастир от км 27+700 до км 27+750. Участъкът е сигнализиран с пътни знаци до 18 април. Същото ограничение е в сила и за пътя Бобов дол – Жедна при км 14+900. То е въведено заради активизирало се свлачище. Участъкът е сигнализиран с пътни знаци до 30 април. Отново по същия път, но от км 14+800 до км 15+560 движението трябва да се извършва с повишено внимание поради изграждане на ново трасе (усвояване на нови площи от км 14+850 до км 15+550).\r\nЛивия НИНОВА", "date": "2018.04.17", "title": "Кюстендил: Трафикът по автомагистрала „Струма“ и главен път Е-79 в частта им от областта се извършва без проблеми"}
{"url": "http://www.focus-news.net/news/2018/04/17/2511813/komisiyata-za-chez-shte-zasedava-za-posledno.html", "text": "Временната анкетна комисия за установяване на фактите около продажбата на активите на ЧЕЗ в България ще проведе последното си заседание. Това сочи справка на сайта на Народното събрание. Заседанието ще се проведе в зала „Запад“ на Народното събрание от 14.30 часа. Ще бъдат обсъдени социалните измерения на сделката за ЧЕЗ. Очаква се да присъстват министърът на енергетиката Теменужка Петкова, КЕВР, КСНБ, КТ „Подкрепа“ и купувачът на дружеството „Инерком“. Това ще бъде четвъртото и последно заседание на Комисията, която беше създадена на 14 март, по предложение на БСП, за срок от 1 месец. На първото заседание комисията прие процедурните си правила. Второто заседание продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите. На третото заседание стана ясен обратът по казуса- държавата се отказа от участие в сделката за активите на ЧЕЗ в България, след като първоначално правителството заяви готовност държавата да се включи. Тогава финансовият министър Владислав Горанов обясни, че държавно участие в сделката би било нецелесъобразно. На 12 април председателят на Временната комисия за ЧЕЗ Жельо Бойчев отчете резултатите от работата й до момента. Комисията очаква информация от редица институции затова ще бъде внесено предложение тя да работи още 1 месец.", "date": "2018.04.17", "title": "Комисията за ЧЕЗ ще заседава за последно"}
{"url": "http://www.focus-news.net/news/2018/04/17/2511823/predsedatelyat-na-natsionalniya-savet-na-bsp-korneliya-ninova-shte-dade-preskonferentsiya-v-kluba-na-bsp-v-blagoevgrad.html", "text": "Председателят на Националния съвет на БСП – Корнелия Нинова ще даде пресконференция в клуба на БСП в Благоевград. Това съобщиха от пресцентъра на БСП – Благоевград. Събитието ще се проведе от 14.30 часа.", "date": "2018.04.17", "title": "Председателят на Националния съвет на БСП – Корнелия Нинова ще даде пресконференция в клуба на БСП в Благоевград"}
{"url": "http://www.focus-news.net/news/2018/04/17/2511826/burgas-v-grada-shte-se-provede-preskonferentsiya-vav-vrazka-s-proekt-sazdavane-na-usloviya-za-razkrivane-na-5-novi-sotsialni-uslugi-na-teritoriyata-na-obshtina-burgas.html", "text": "В града ще се проведе пресконференция във връзка със стартиране на проект: „Създаване на условия за разкриване на 5 нови социални услуги на територията на община Бургас“, ДБФП № BG16RFOP001-5.001-0026-C01, финансиран по Оперативна програма „Региони в растеж“ 2014 - 2020 г., процедура BG16RFOP001-5.001 „Подкрепа на деинституционализацията на грижите за деца“. Това съобщиха от пресцентъра на Община Бургас. Тя ще се проведе днес от 13.30 часа в сградата на Дневен център за деца и младежи с увреждания в Приморски парк (до „Чадъра“). \r\nПроектът има за цел да се осигури подходяща и ефективна социална инфраструктура на територията на община Бургас за предоставяне на резидентни и съпътстващи услуги в общността за деца и младежи.\r\nПланираните дейности включват изграждане и оборудване на 5 нови социални услуги, а именно: Център за обществена подкрепа, Дневен център за подкрепа на деца с увреждания и техните семейства, Дневен център за подкрепа на деца с тежки множествени увреждания и техните семейства, Преходно жилище за деца от 15 до 18-годишна възраст и Наблюдавано жилище за младежи от 18 до 21 г.", "date": "2018.04.17", "title": "Бургас: В града ще се проведе пресконференция във връзка с проект „Създаване на условия за разкриване на 5 нови социални услуги на територията на община Бургас“"}
{"url": "http://www.focus-news.net/news/2018/04/17/2511827/denyat-17-april-v-svetovnata-istoriya.html", "text": "През 1492 г. Христофор Колумб подписва споразумение с испанския крал Фердинанд, според което неговото пътуване на запад с цел откриване на нов път към Индия, ще бъде финансирано от Испания, срещу което тя ще получи в свое владение всички новооткрити земи. На тази дата през 1610 година английският изследовател Хенри Хъдсън започва плаване, по време на което открива пролива, който носи неговото име. През 1964 г. Джери (Джералдин) Мок става първата жена, обиколила света със самолет. На тази дата през 1964 година първият автомобил Форд “Мустанг” излиза на пазара.\r\n2017 г.\r\nСевернокорейският зам.-външен министър Хан Сонг-риол заплашва да изстрелва ракети \"ежеседмично\", след като вицепрезидентът на Съединените щати Майк Пенън предупреждава КНДР, че \"ерата на стратегическото търпение\" на Съединените щати е приключила.\r\n2015 г.\r\nСателитни снимки показват, че Китай бързо строи писта на оспорваните Острови Спратли в Южнокитайско море.\r\nWikiLeaks публикува 30 287 документи и 173 132 имейли, получени от хакерската атака срещу Sony Pictures Entertainment, за която се счита че е извършена от Северна Корея.\r\n2014 г.\r\nАбделазиз Бутефлика спечелва четвърти мандат на президентските избори в Алжир.\r\n2013 г.\r\nСенатът на САЩ отхвърля поправките на президента Обама ожесточаващи закона за контрола върху оръжията.\r\nВ Япония е пуснат най-бързия интернет в света със скорост два гигабита в секунда.\r\nВ Египет са открити най-древните папируси в търговско пристанище от времето на управлението на династията Хеопс – около 2580 година пр.н.е.\r\n2012 г.\r\nВ Катар се извършва неуспешен опит за преврат. Емирската гвардия, се опитва да превземе двореца на емира шейх Хамад бин Халифа ал Тани. Американски специални части влизат в ожесточени сражения с разбунтувалите се гвардейци. На страната на превратаджиите е преминал и началникът на Генералния щаб на Катар Хамад бин Али ал Атия. Емирът и съпругата напускат двореца под ескорта на американски командоси. Емирът управлява Катар от 1995 година, когато след дворцов преврат сваля от власт баща си.\r\nПрезидентът на Русия Дмитрий Медведев подписва указ за създаване на „Обществена телевизия Русия“ (ОТР).\r\n2011 г.\r\nВъв Финландия се провеждат парламентарни избори за избиране на 200 депутата в Едускунта (финландския парламент). Евроскептиците - консерваторите и националистите излизат победители. Сегашната управляваща центристка партия излиза четвърта на изборите.\r\n2007 г.\r\nТрима швейцарски журналисти от цюрихския вестник “Sonntaqsblic” са изправени пред военния трибунал в град Сен Гален по обвинение в разгласяване на военна тайна. Тримата са обнародвали документ, потвърждаващ наличието на секретни затвори на ЦРУ, където са били задържани заподозрени в терористична дейност. \r\nСкандалът със секретните затвори на ЦРУ се разразява през 2005 г., след публикация на вестник “Вашингтон пост”, цитираща изявление на правозащитната организация “Хюман райтс уотч”, в което се посочва, че в Полша и Румъния без съд и следствие ЦРУ държи хора, заподозрени във връзки с “Ал Кайда”.\r\n1999 г.\r\nНай-резултатният хокеист в историята на Националната хокейна лига (НХЛ) Уейн Грецки обявява, че прекратява спортната си кариера. Той изиграва последния си мач с екипа на “Ню Йорк рейнджърс” в нюйоркската зала “Медисън Скуеър Гардън”. Грецки е отбелязал 894 гола и е записал 1962 асистенции за 20 години в хокея. Той притежава над 10 рекорда в НХЛ, сред които се отличават тези за най-много голове, най-много асистенции, брой на играните мачове, най-много спечелени купи “Стенли” и т.н.\r\n1993 г.\r\nПрезидентът на Чечня Джохар Дудаев разпуска парламента и въвежда президентско управление в републиката.\r\n1983 г.\r\nПолската милиция разпръсква със сила мирна демонстрация, организирана от привърженици на профсъюза “Солидарност”.\r\n1982 г.\r\nАнглийската кралица Елизабет ІІ провъзгласява пълната независимост на Канада, признавайки новата Конституция на страната.\r\n1975 г.\r\nВ резултат на комунистически преврат, организиран от червените кхмери в Камбоджа, на власт идва режимът на Пол Пот, придобил известност със зверствата към собствения си народ.\r\n1974 г.\r\nОт 17 до 18 април във Варшава се провежда съвещание на Политическия консултативен комитет на държавите от Варшавския договор. Приети са декларации за Близкия изток и Виетнам. Резултатите от съвещанието са обсъдени на пленум на ЦК на БКП на 25 април 1974 г.\r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Варшавският договор е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. След 1962 г. Албания не участва в работата на органите на договора, шест години по-късно обявява й неговата денонсация. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен.\r\n1970 г.\r\nПол Маккартни издава първия си соло албум “ Макартни”\r\nПол Маккартни (18 юни 1942 г.) е английски рокмузикант, композитор, един от основните членове на квартета “Бийтълс”. Самостоятелни албуми: “MаcCartney” (1970 г.), “Ram” (1971 г.), “MacCartney II” (1980 г.), “Tug of War” (1982 г.), “Pipes of Peace” (1983 г.), “Give My Regards to Broad Street” (1984 г.), “Prress to Play” (1986 г.), “All the Best” (1987 г.), “Flowers in the Dirt” (1989 г.), “Tripping the Live Fantastic” (1990 г.), “Unplugged - the Official Bootleg” (1991 г.), “Liverpool Oratorio” (1991 г.), “Off the Ground” (1993 г.), “Paul Is Live” (1993 г.), “Strawberries Oceans Ships Forest” (1994 г.), “Flaming Pie” (1997 г.), “Standing Stone” (1997 г.), “Run Devil Run” (1999 г.), “Driving Rain” (2001 г.), “Wingspan” (2001 г.), “Hits and Hits Together” (2002 г.).\r\n1964 г.\r\nДжери (Джералдин) Мок става първата жена обиколила света със самолет. Пътуването трае 29 дена, в рамките на които Мок прави 21 престоя. Изминати са почти 22 860 мили.\r\n1964 г.\r\nПроизведен е първият автомобил “Форд-Мутсанг”.\r\n1961 г.\r\nСАЩ правят неуспешен опит да свалят режима на Фидел Кастро като изпращат десант в Куба в района на Плая Хирон.\r\nФидел Кастро е роден на 13 август 1926 г. Той е кубински политик и държавник. В периода 1955-1956 г. е организатор на “Движение 26 юли”. След комунистическия преврат през 1959 г. е министър-председател на Революционното правителство (до 1976 г.). Фидел Кастро е първи секретар на ЦК на КП на Куба от 1965 г., премиер-министър (1959-1976 г.). От 1976 г. председател на Държавния съвет и на МС на Куба. Председател е на Движението на необвързаните страни (1976-1979 г.).\r\n1942 г.\r\nФренският генерал Анри Жиро успява да избяга от немския лагер за военнопленници в Саксония. \r\nАнри Жиро е роден на 18 януари 1879 г. в Париж. През 1900 г. завършва Сенсирското военно училище. Участва в Първата световна война (1914-1918 г.) и в потушаването на метеж в Мароко (1922-1926 г.). В началото на Втората световна война (1939-1945 г.) командва 7-а, а след това и 9-а армия. През 1940 г. е пленен от немците. През април 1942 г. успява да избяга в неокупираната зона на Франция, където се свързва с представителите на САЩ. С помощта на американското разузнаване е прехвърлен в Алжир (ноември 1942 г.) и след десанта на англо-американските войски в Северна Африка (17 ноември 1942 г.) е назначен за командващ френските войски и началник на гражданската администрация в Северна Африка (27 декември 1942 г.). Поради разногласие с ген. Дьо Гол е освободен от заемания пост, а след това и от поста командващ френските освободителни сили (април 1944 г.). През 1948 г. е назначен за вицепредседател на Висшия съвет за отбрана на Франция.\r\n1941 г.\r\nВ хода на Втората световна война Югославия капитулира. Представители на югославската кралска армия подписват в Белград акт за безусловна капитулация. Същия ден заради бойните действия на Балканите Хитлер заповядва нападението срещу СССР да бъде отложено от май за юни.\r\n1939 г.\r\nСССР предлага на Англия и Франция да сключат тристранен договор за взаимопомощ в случай на немска агресия.\r\n1924 г.\r\nМетро Пикчърс, Голдлуйн Пикчърс и компанията на Луис Майер се обединяват в Метро Голдуин Майер студио.\r\n1895 г.\r\nПодписва се Симоносекския мирен договор между Китай и Япония, утвърждаващ поражението на Китай в Японско-китайската война (1894-1895 г.). Съгласно договора Китай отстъпва на Япония Тайван, островите Пенхуледао и се задължава да плати огромни контрибуция на Япония. Заедно с това Китай признава независимостта на Корея.\r\n1880 г.\r\nРоден е Чарлз Леонард Уули - английски археолог. През 1907-1912 г. участва в разкопки в Нубия, а през 1912-1914 г. и 1919 г. взема участие в разкопки в Кархемиш, на р. Ефрат. В периода 1921-1922 г. ръководи разкопките в Тел ал-Амарна. От 1922 г. до 1934 г. води англо-американска археологическа експедиция в Ур, където са открити архивът на храмовия комплекс (ХХVIII в. пр. Хр.), царските гробници от I династия на Ур, редица храмове, многобройни надписи и др. Разкопките в Ур позволяват да се възстанови в най-общи линии градът-държава. В периодите 1936-1939 г. и 1946-1949 г. е ръководител на разкопките в Алаллах (Турция). В историческите си трудове идеализира обществения строй и културата на древните държави в Месопотамия.\r\n 1875 г.\r\nАнгличанинът Н. Чембърлейн изобретява билярдната игра снукър.\r\n1865 г.\r\nМари Сюрат е арестувана по обвинение за участие в убийството на Ейбрахам Линкълн. На 7 юли 1865 г. тя става първата жена екзекутирана от правителството на САЩ. Нейният син Джон Сюарт също е заподозрян в конспирация, но е освободен.\r\n1861 г.\r\nПо време на Американската Гражданска война щата Вирджиния се отделя от САЩ.\r\n1859 г.\r\nВъв Франция е обявена амнистия за политическите затворници.\r\n1856 г.\r\nГрад Квебек е провъзгласен за столица на Канада.\r\n1824 г.\r\nПодписан е Руско-американки договор за Аляска. Според него е възстановено свободното плаване и ловенето на риба, но руските владения се ограничават до 54-и паралел.\r\n1610 г.\r\nАнглийският изследовател Хенри Хъдсън, известен с опитите си да намери път от Европа до Азия през Северния ледовит океан, започва плаване, по време на което открива Хъдсъновия пролив.\r\nТърсейки северни морски пътища от Атлантическия към Тихия океан през 1607-1611 г. Хенри Хъдсън прави 4 пътешествия в арктическите морета, организирани от лондонски и амстердамски търговци. През 1607 г. прави опит да открие път към Тихия океан през Северния полюс, стига до 80°23’ с. ш. и открива по пътя си о-в Ян Майен. През 1608 г. се опитва безуспешно да намери проход между Шпицберген и Нова земя. През 1609 г. като служител на холандската Източноиндийска компания се отправя към Баренцево море, а оттам - към бреговете на Северна Америка, в търсене на северозападен проход, като изследва част от бреговете на континента. Открива устието на р. Хъдсън и навлиза на 250 км срещу течението й. През 1610 г. обхожда пролива между Лабрадор и Бафинова земя (по-късно наречен на негово име) и открива обширен залив (Хъдсънов залив). Зимува в южната му част (залив Джеймз). През 1611 г. на връщане екипажът на кораба вдига бунт. Хъдсън синът му и 7 моряка са изоставени в лодка и изчезват безследно.\r\n1534 г.\r\nАрестуван е бившият лорд-канцлер на Англия, авторът на “Утопия” Томас Мор.\r\nТомас Мор е английски хуманист, държавник, писател, един от създателите на утопичния социализъм. Роден е на 7 февруари 1478 г. От 1529 г. до 1532 г. е канцлер на Англия. Като католик отказва да съдейства на краля да стане върховен глава на Англиканската църква, за което е обвинен в държавна измяна и затворен. Канонизиран е от Католическата църква. В съчинението си “Утопия” (издадено през 1516 г. в Лувен) Мор описва фантастичния остров Утопия, където няма частна собственост, битът и средствата за производство са обществени, трудът е задължение на всеки, а разпределението на благата е според потребностите. Съчинението “Похвала на глупостта” посвещава на своя приятел Еразъм Ротердамски. Умира на 6 юли 1535 г.\r\n1521 г.\r\nВодачът на германската Реформация Мартин Лутер е отлъчен от католическата църква, поради категоричния му отказ да се отрече от възгледите си.\r\nМартин Лутер е германски философ, теолог, родоначалник на Реформацията в Германия, основател на протестантизма (лутеранството). Роден е на 10 ноември 1483 г. От 1512 г. е професор по философия и теология във Витенбергския университет. Повлиян от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. излага във Витенберг своите 95 тезиса срещу злоупотребите и търговията с папски индулгенции. Провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На 10 декември 1520 г. публично изгаря папската була, с която е обявено отлъчването му от Църквата. На Вормския райхстаг (1521 г.) категорично отказва да се отрече от учението си. Последните години от живота си посвещава на пасторска дейност. Преводът на Библията и литературните трудове на Мартин Лутер имат голямо значение за развитието на немския език и литература. Автор е на: \"Послание до германското дворянство\"; памфлета \"За Вавилонския плен на Църквата\"; трактата \"За свободата на християните\", \"Срещу булата на Антихриста\" и др. Умира на 18 февруари 1546 г.\r\n1492 г.\r\nХристофор Колумб подписва споразумение с испанския крал Фердинанд, според което неговото пътуване на запад с цел откриване на нов път към Индия ще бъде финансирано от Испания, срещу което тя ще получи в свое владение всички новооткрити земи.\r\nБазирайки се на античното учение за сферообразната форма на Земята и на неверни изчисления на учени от ХV в., Колумб съставя проект за западния, според него най-кратък морски път от Европа до Индия. През 1485 г., след като португалския крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция (1492-1493 г.) включва корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до о-в Сан Салвадор от Бахамския архипелаг, където Колумб акостира на 12 октомври 1492 г. (официално призната дата за откриването на Америка). През нощта на 25 декември 1492 г. флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493-1496 г.), която Колумб оглавява с чин адмирал, се състои от 17 кораба с повече от 1 500 души екипаж. На 3 октомври 1493 г. открива о-вите Доминик и Гваделупа, на 19 ноември 1493 г. - о-в Пуерто Рико, след което акостира на северния хаитянски бряг. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос. На 10 март 1496 г. отпътува от Хаити и на 11 юни се завръща в Кастилия. Третата експедиция (1498-1500 г.) се състои от 6 кораба, 3 от които Колумб повежда през Атлантическия океан, и на 31 юли 1498 г. открива о-в Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и изпратен в Кастилия, където е освободен. Четвъртата експедиция (1502-1504 г.) включва 4 кораба, с които Колумб достига о-в Мартиника, Хондураския залив, карибските брегове на Хондурас, Никарагуа, Коста Рика и Панама. На 25 юни 1503 г. претърпява корабокрушение до о-в Ямайка. Завръща се в Кастилия на 7 ноември 1504 г. Колумб умира на 20 май 1506 г.\r\n1355 г.\r\nВъв Венеция за заговор против местната аристокрация е екзекутиран Марино Фалиеро, станал герой на Байронова трагедия.На тази дата умират:\r\n2014 г.\r\nУмира Габриел Гарсия Маркес, колумбийски писател, журналист, издател и общественик.\r\nРоден е на 6 март 1927 г. в Аракатака, Колумбия.\r\nТой е сред най-значимите автори от 20-ти век, носител на Нобеловата награда за литература през 1982 г. и на Нойщадската литературна награда през 1972 г.\r\nСтартира своята кариера като журналист, но популярност добива с романите си „Сто години самота“ (1967), „Есента на патриарха“ (1975) и „Любов по време на холера“ (1985). Често е сочен за най-известния представител на магическия реализъм, елементи от който се откриват в много негови произведения. Основен мотив в тях е самотата.\r\n1942 г.\r\nУмира Жан Батист Перен – френски физик, от 1923 г. член на Парижката АН. Лауреат на Нобелова награда за физика за 1926 г. През 1894 г. завършва Екол Нормал Суперийор в Париж, където остава на работа. От 1898 г. е преподавател в Парижкия университет, а от 1910 г. – професор. След капитулацията на Франция през 1940 г. заминава за САЩ. Изследва природата на катодните и рентгеновите лъчи като доказва, че катодните лъчи представляват поток от заредени частици. Изучава електрокинетичните явления и през 1904 г. предлага прибор за изследване на електроосмозата. Разработките му върху брауновото движение представляват експериментално потвърждение на теорията на Айнщайн - Смолуховски; те позволяват на Перен да получи числото на Авогадро, което се съгласува с получените стойности на това число по други методи и окончателно доказва съществуването на молекулите. Популяризатор е на научното познание.\r\n1808 г.\r\nУмира Иван Егорович Старов - руски архитект, един от основоположниците на руския класицизъм. В периода 1758-1762 г. учи в Петербургската художествена академия при А. Ф. Кокоринов и Ж. Б. Вален-Деламот. От 1762 г. до 1768 г. живее в Париж и в Рим, където се запознава с античните паметници. Академик (1769 г.), професор (1785 г.). В годините 1769-1772 е преподавател в Художествената академия. През 1772-1774 г. е главен архитект на Комисията за каменното строителство на Санкт Петербург и Москва. Проектите за планиране на Воронеж и Псков (1774 г.) са свидетелство за постигната творческа зрелост. От 1774 г. работи над реконструкцията на Александро-Невската лавра в Петербург. През 70-те и 80-те години проектира паркови ансамбли в околностите на Петербург. Най-значителната му постройка от този период е Таврическият дворец в Петербург (1783-1789 г.). В края на 80-те години прави проект за двореца на Шереметиеви в Москва (неосъществен). В началото на 90-те години работи предимно в Украйна (проекти за планиране на Екатеринослав и Николаев, събора в Николаев и др.). От 1790 ръководи строежа на Казанския събор в Петербург.\r\n 1799 г.\r\nУмира Александър Андреевич Безбородко – руски държавник, канцлер, княз. Oт 1783 г. е втори член на Колегията по външни работи на империята. Автор е на много от законодателните актове на Екатерина II (70-80-те год. на XVIII в.). От 1784 г. носи титлата \"граф\". Многократно е награждаван с имения в Южна Русия и в Украйна. В края на живота си е един от най-богатите руски велможи. След като на престола сяда Павел I, Безбородко е единственият, който не е отстранен, а дори е назначен за държавен канцлер. По молба на своя племенник - княз В. П. Кочубей, през 1798 г. той пише \"Записки за съставянето на руските закони\" (изцяло в духа и с идеите на Просвещението; по-късно съчинението е използвано от император Александър I). Автор е и на няколко съчинения за историята на Украйна и руско-турските войни. Оставя огромна колекция от живописни платна и други художествени предмети. Завещава голяма сума за благотворителност, част от която е използвана за построяването на Нежинския лицей.\r\n1790 г.\r\nУмира Бенджамин Франклин – американски писател просветител, публицист, общественик, един от авторите на Декларацията за независимостта на САЩ. Прекарва детските си години в свещоливницата на баща си и посещава училище само две години. Помага в печатницата на брат си Джеймс и се самообразова. Придобива познания в областта на естествените науки, философията, икономиката и литературата. Впоследствие се занимава с физика. Автор е на редица експериментални изследвания върху електричеството, изобретява гръмоотвода, открива електрическата същност на мълнията. След 2-годишен престой в Лондон, където се запознава с икономическата теория на физиократите (Джон Лок, Шафтсбъри, Пристли, Колинз) и с публицистиката на Стийл и Адисън, Франклин става собственик на типографска фирма. В печатницата си прокарва линията на своята просветителска мисия: проповядва нов морален кодекс за хората от третото съсловие, пропагандира практицизма и рационализма, останал в историята като “Франклиновият здрав смисъл”. Там пише и издава прочутия “Алманах на сиромаха Ричард” (1732-1764 г.). По философските си възгледи Бенджамин Франклин е деист - приема, че Бог е творец на природата, но отрича намесата му в природните и обществените явления и процеси. Заема се с редица граждански проекти: основава първото абонаментно читалище, създава Американското философско дружество, построява първата колониална болница (Пенсилванската), учредява Пенсилванския университет. Издава първият пенсилвански в-к “Pennsylvania Gazette” (1729-1748 г.). След мисията му при подписване на договора с индианците в Охайо е назначен за дипломат. Представлява САЩ в Англия и Франция, пратеник е на Пенсилвания, Джорджия, Масачузетс и Ню Джърси в Лондон, търсейки пътища за помирение между Англия и колониите. По време на Втория конгрес става член на комисията, която изготвя проекта за Декларацията за независимостта. Член е на Конституционния съвет.На тази дата са родени:\r\n1923 г.\r\nРоден е Линдзи Андерсон – британски режисьор, актьор и критик. Негово дело са \"Спортен живот\" (1963 г.), \"Ако\" (1968 г.), \"О, щастливецо\" (1973 г.), \"Обърни се с гняв назад\" (1981г.), \"Болница Британия\" (1982 г.), \"Китовете през август\" (1987 г.). Изявява се като актьор в \"Огнени колесници\" (1981 г.), \"Слава! Слава!\" (1987 г.).\r\n1911 г.\r\nРоден е Ерве Базен (псевдоним на Жан Пиер Мари Ерве-Базен) – френски писател и общественик; член акад. \"Гонкур\" (от 1958). Учи в Сорбоната в Париж. Автор е на сборниците \"Доли\" (1933 г.), \"Лица\" (1934 г.), \"Дни\" (1947 г.), \"В преследване на Ирис\" (1948 г.), \"Настроения\" (1953 г.), \"Бюро за бракосъчетания\" (1951г.). Публикува философско-сатиричния роман \"Щастливци от остров “Отчаяние\" (1970 г.), романа \"Зеленият храм\" (1981 г.) и др.\r\n1894 г.\r\nРоден е Борис Василиевич Шчукин (Щукин) - руски актьор. Завършва Висшето техническо училище. Участва в Гражданската война. Учи и в студията към театър “Вахтангов” и работи в него до края на живота си. Филмография: “Летци” (1935 г.), “Поколението на победителите” (1936 г.), “Ленин през Октомври” (1937 г.), “Ленин през 1918 год.” (1939 г.). Участва и в театралната постановка “Човекът с пушка” (1937 г.).\r\n1894 г.\r\nРоден е Никита Сергеевич Хрушчов - руски общественик, държавник, висш партиен функционер. Взема участие е Гражданската война (1918-1920 г.). От 1929 г. до 1931 г. учи в Московската промишлена академия, след което работи в московския партиен апарат (1931-1935). От 1935 г. до 1938 г. заема поста първи секретар на московския градски партиен комитет. По време на войната като партиен комисар воюва на много фронтове и получава званието ген.-лейтенант (1943 г.). От декември 1949 г. е секретар на ЦК на ВКБ (б). Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта на Й. В. Сталин заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС (февруари 1956 г.). Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната система и да съчетае демокрацията в обществото с т. нар. демократически централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието в СССР, отпуска огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, което води до разбирателство по някои въпроси на световния мир и международната сигурност. След ХХ конгрес на КПСС освобождава всички политически затворници, осъдени по времето на “култа към личността”. Започва да осъществява контрол върху работата на органите за държана сигурност. Под ръководството на Хрушчов се създават условия за творческа свобода на интелектуалците. Свален от длъжност и пенсиониран по решение на пленум на ЦК на КПСС от 1964 г.\r\n1884 г.\r\nРоден е Василий Василиевич Каменски - руски поет. Започва да печата през 1904 г. Ранните му стихове са под влияние на футуризма, близък е на Вл. Маяковски. През 1915 г. излиза от печат романът му “Стенка Разине”. Публикува поетичните сборници: “Танго с коронованите. Железобетонни поеми” (1914 г.), “Босоноги девойки” (1917 г.), “И това го има …” (1927 г.), “Стихове за Закавказието” (1932 г.), “Родина на щастието” (1938 г.); поемите “Стенка Разин” (1912-1920 г.), “Цувама” (1920 г.), “Емелян Пугачов” (1931г.), “Младостта на Маяковски” (1932 г.), “Иван Болотников” (1934 г.), “1905-та” (1934 г.), “Поема за Кама” (1934 г.); романа “Пушкин и Дантес” (1928 г.); повести, книги с очерци и мемоари.\r\n1573 г.\r\nРоден е Максимилиан I Баварски – баварски херцог, курфюрст. Водач на немските католици и съюзник на Фердинанд II Австрийски в Тридесетгодишната война.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.17", "title": "Денят 17 април в световната история"}
{"url": "http://www.focus-news.net/news/2018/04/17/2511828/asian-correspondent-uchastieto-na-kitay-v-siriyskiya-konflikt-bi-zasililo-oshte-poveche-riska-ot-treta-svetovna-voyna.html", "text": "Бомбардировките на сирийски военни съоръжения от водената от САЩ коалиция разпалиха страховете от започване на Трета световна война, заради възможното участие на Русия и военно позициониране на Китай, пише Asian Correspondent.\r\nТази седмица Китай ще проведе учение със стрелба на живо в Тайванския пролив, малко след провеждането на най-големия военноморски парад в историята на страната на 12 април. Учението, според “South China Morning Post”, трябва да покаже подкрепата на Китай към стратегическия си партньор Русия, която е тежко въвлечена в 7-годишната гражданска война в Сирия.\r\nВ отговор на ракетната атака в Сирия, външният министър на Китай осъди действията на Западните съюзници, но заяви че вярва, че политическо споразумение е единственият начин да се реши Сирийският въпрос и призова за пълно, честно и обективно разследване на предполагаемата химическа атака в Сирия.\r\nХуа Чунинг, говорителката на външния министър, направи тези коментари по време на пресконференция, публикувана на сайта на външното министерство на Китай.\r\nХуа заяви, че Китай последователно се противопоставя на използването на сила в международните отношения и че всяка военна интервенция, която подминава Съвета за сигурност на ООН, нарушава принципите и основните норми на международното право.Йонислав Дочев", "date": "2018.04.17", "title": "Asian Correspondent: Участието на Китай в Сирийския конфликт би засилило още повече риска от Трета световна война"}
{"url": "http://www.focus-news.net/news/2018/04/17/2511822/d-r-gergana-geshanova-zhivot-bez-tyutyunev-dim-53-ot-pushachite-u-nas-podkrepyat-zabranata-za-tyutyunopushene-na-zakriti-obshtestveni-mesta.html", "text": "75% от българското общество подкрепя наложената забрана за тютюнопушене на закрити места, 53% от активните пушачи също. Това каза в сутрешния блок „Добро утро, България“ на Радио „Фокус“ председателят на коалиция „Живот без тютюнев дим” д-р Гергана Гешанова. По думите й идеята на вицепремиера Валери Симеонов за връщане на помещенията за пушачи в родните заведения е несериозна и доказа, че не работи. Доводът, че наложената от 2012 годна не се спазва, не е причина законът да бъде променян, добави тя. „На практика, особено в България, това нещо не се случва. Добре си спомняме какво беше по-рано - едни помещения, които изобщо не бяха добре вентилирани, с широко отворени врати и пушекът влиза на всякъде. Чистотата на тази средa, за която ние се борим особено като лекари и за която доказваме, че е нужна за здравето на хората, не може да се осъществи. Доказано е от Световната здравна организация пък, че няма вентилация, колкото и да бъде херметично изолирано едно помещение, която да осигури напълно чист въздух, ако в помещението се пуши. Това може да стане единствено без пушене. Ако аз например ще прекарам час- два в заведението, замисляме ли се какво се случва с хората, които работят там“, обясни тя. Д-р Гергана Гешанова коментира още, че законът за здравето, касаещо пушеното на закрито, не бива да се отменя, но не е изключено приемането на поправки дефиниращи как трябва да изглеждат помещенията на закрито. Голямото предизвикателство е да прилагаме законите и у нас, не само в чужбина, добави д-р Гешанова.", "date": "2018.04.17", "title": "Д-р Гергана Гешанова, „Живот без тютюнев дим”: 53 % от пушачите у нас подкрепят забраната за тютюнопушене на закрити обществени места"}
{"url": "http://www.focus-news.net/news/2018/04/17/2511829/sofiya-narodniyat-predstavitel-ot-bsp-za-balgariya-hristo-prodanov-i-obshtinskiyat-savetnik-ivan-takov-shte-provedat-priemna-za-grazhdani.html", "text": "Днес от 15.00 до 17.00 часа народният представител от „БСП за България“ Христо Проданов и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.04.17", "title": "София: Народният представител от „БСП за България“ Христо Проданов и общинският съветник Иван Таков ще проведат приемна за граждани"}
{"url": "http://www.focus-news.net/news/2018/04/17/2511830/plovdiv-patnite-nastilki-na-teritoriyata-na-oblastta-sa-mokri-i-hlazgavi.html", "text": "Пътните настилки на територията на Пловдивска област са мокри и хлъзгави. Това каза за Радио „Фокус“ – Пловдив дежурен от Областно пътно управление. Водачите трябва да шофират с повишено внимание и съобразена скорост. Трафикът по основните направления в областта се осъществява с нормална интензивност. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч поради ремонтни дейности. До 14 май движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Проходът Троян-Кърнаре е отворен за движение на всички моторни превозни средства.\r\nИнтензивен е трафикът на територията на град Пловдив. Задръствания се образуват по булевардите „Цар Борис III Обединител“, „Васил Априлов“, „Христо Ботев“, „Шести септември“, „Руски“ и „Пещерско шосе“. Движение се отчита и по входно-изходните артерии. Пътните настилки на територията на града  са мокри и хлъзгави.\r\nВесела КРЪСТЕВА", "date": "2018.04.17", "title": "Пловдив: Пътните настилки на територията на областта са мокри и хлъзгави"}
{"url": "http://www.focus-news.net/news/2018/04/17/2511833/haskovo-preskonferentsiya-po-povod-literaturnite-dni-i-konkursa-za-debyutna-literatura-yuzhna-prolet-shte-se-provede-v-grada.html", "text": "Пресконференция по повод Литературните дни и Конкурса за дебютна литература „Южна пролет\" ще се проведе днес в залата на 2 етаж на Община Хасково. Това съобщиха от пресцентъра на Община Хасково. Пресконференцията ще започне в 11.00 часа.", "date": "2018.04.17", "title": "Хасково: Пресконференция по повод Литературните дни и Конкурса за дебютна литература „Южна пролет\" ще се проведе в града"}
{"url": "http://www.focus-news.net/news/2018/04/17/2511831/kyustendil-preskonferentsiya-za-predstoyashto-mashtabno-sastezanie-po-koloezdene-za-kupa-dolchini-shte-se-provede-v-obshtina-dupnitsa.html", "text": "В Заседателната зала на Община Дупница от 11.00 часа днес ще се проведе пресконференция за предстоящото мащабно състезание по колоездене на 26 и 27 май за Купа „Долчини“. Това съобщиха от пресцентъра на Общината. Инициативата ще се осъществи със съдействието и подкрепата на общинаите Дупница и Сапарева баня.", "date": "2018.04.17", "title": "Кюстендил: Пресконференция за предстоящо мащабно състезание по колоездене за Купа „Долчини“ ще се проведе в Община Дупница"}
{"url": "http://www.focus-news.net/news/2018/04/17/2511835/varna-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ПП ГЕРБ – Варна Милена Димова, Надя Георгиева, Николай Малев и Пейчо Бюлбюлев ще се срещнат с граждани в дните от днес до 20 април. Това съобщиха от пресцентъра на ПП ГЕРБ – Варна.\r\nПриемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Милена Димова е днес, на Надя Георгиева – на 18 април (сряда), на Николай Малев – на 19 април (четвъртък), на Пейчо Бюлбюлев – на 20 април (петък).", "date": "2018.04.17", "title": "Варна: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2018/04/17/2511834/evropeyska-mladezhka-konferentsiya-shte-se-provede-v-sofiya.html", "text": "В рамките на Българското председателство на Съвета на ЕС Министерство на младежта и спорта (ММС) и Европейската комисия (ЕК) организират Европейска младежка конференция в град София. Събитието ще се състои в зала 9 на Националния дворец на културата (НДК) от 17 април 2018 г. до 19 април 2018 г. Това съобщиха от пресцентъра на Министерството на младежта и спорта.\r\nЕвропейската младежка конференция в София е най-значимото събитие от шестия цикъл на Структурирания диалог, а “Бъдещето на младите хора в Европа“ е сред основните приоритети на Българското председателство на Съвета на ЕС. На форума ще присъстват над 250 участници – млади хора, политици, общественици и представители на институции, заети в сферата на младежките въпроси. Като резултат от младежката конференция се очаква да се изготвят т.нар. \"Европейски младежки цели“, които ще послужат като конкретна препоръка към ЕК за следващата Европейска стратегия за младежта.\r\nЧаст от официалните гости на форума са: Европейският комисар по въпросите на младежта, спорта и културата Тибор Наврачич, заместник министър-председателят на Република България Томислав Дончев, министърът на младежта и спорта Красен Кралев, заместник-върховният комисар по човешки права Кейт Гилмор, регионалният директор на UNICEF Афшан Кан,  специалният пратеник на ООН по младежките въпроси Джаятма Викраманаяке, регионалният директор на Фонда на ООН за население и развитие (УНФПА) Алана Армитаж, евродепутатът от ГЕРБ/ЕНП Ева Майдел (Паунова), представители на Национален младежки форум.", "date": "2018.04.17", "title": "Европейска младежка конференция ще се проведе в София"}
{"url": "http://www.focus-news.net/news/2018/04/17/2511832/d-r-gergana-geshanova-zhivot-bez-tyutyunev-dim-povishena-tsena-na-tyutyunevite-izdeliya-okazva-nay-golyam-efekt-za-otkaza-ot-pushene.html", "text": "Повишена цена на тютюневите изделия оказва най-голям ефект за отказа от пушене. Това каза в сутрешния блок „Добро утро, България“ на Радио „Фокус“ председателят на коалиция „Живот без тютюнев дим” д-р Гергана Гешанова. По думите й европейската статистика показва, че след въвеждане забраната за тютюнопушене на закрити обществени места се отчита лек спад в регистрираните пушачи. „Нашето българско изследване на Националния център за изучаване на общественото мнение (НЦИОМ) показва, че след една година тоест 2013г. броят на пушачите е намалял с 3%. Евробарометърът от 2014г. и 2015г. показва, че броят им е намалял с 4% в сравнение със забраната, която беше приета през 2012г., което показва, че има някакво намаляване, не е голямо, не са 10% - 30%, но все пак има. Ако вървим в тази посока нека всяка година някакво число да се добавя, това е и целта. Постепенно, когато се ограничава тютюнопушенето на обществени места, когато се вдигат цените на тютюневите изделия, когато се слагат тези грозни картинки на кутиите, когато се махнат рекламите за тютюневи изделия на обществени места, всички тези неща, от тук 1% от дам 2% помага на този народ да намали своето пушене“, обясни тя. Д-р Гергана Гешанова коментира още, държавата трябва да прояви воля забраната да бъде спазвана, а в противен случай да се прибягва до закриването на заведения.", "date": "2018.04.17", "title": "Д-р Гергана Гешанова, „Живот без тютюнев дим”: Повишена цена на тютюневите изделия оказва най-голям ефект за отказа от пушене"}
{"url": "http://www.focus-news.net/news/2018/04/17/2511836/sofiya-vav-federatsiyata-na-nauchno-tehnicheskite-sayuzi-shte-se-provede-diskusiya-za-nabornata-sluzhba.html", "text": "Във Федерацията на научно-техническите съюзи ще се проведе дискусия за наборната служба, организирана от Експертна общност по сигурност и отбрана – гр. София, Конфедерацията на обществените организации по сигурност и отбрана, Съюзът на офицерите и сержантите от запаса и Дискусионен клуб „Политика 21“ към БСП – София. Това съобщиха от пресцентъра на БСП - София. На събитието ще бъде представен доклад на тема „Отбраната е математика. Наборната служба – част от уравнението“. \r\nФорумът ще се състои от 10.30 часа, в зала №3 на II етаж на Федерацията (ул. „Г. Раковски“ 108).", "date": "2018.04.17", "title": "София: Във Федерацията на научно-техническите съюзи ще се проведе дискусия за наборната служба"}
{"url": "http://www.focus-news.net/news/2018/04/17/2511837/varna-nakazatelnoto-delo-za-ubiystvoto-na-nyagol-prebit-ot-ohraniteli-v-targovski-tsentar-zapochva-otnachalo.html", "text": "Делото за убийството на Нягол П. в Гранд мол, извършено преди 3 години, ще се гледа от нов съдебен състав на Варненския окръжен съд, след като бе върнато за ново разглеждане от въззивната инстанция в края на януари тази година. Това съобщиха от пресцентъра на Окръжен съд – Варна.\r\nНа 19 юни 2017г. Варненският окръжен съд – Варна призна за виновни тримата охранители и наложи следните наказания: 18г. „лишаване от свобода“ за Ангел Н., 16г. „лишаване от свобода“ за Красимир Д. и 15г. „лишаване от свобода“ за Цветан М.\r\nВ протеста си държавното обвинение настояваше за присъда, която да е в размер на 20 години „лишаване от свобода“ – максималния размер, предвиден от закона. Подсъдимите поискаха също нов процес пред първата съдебна инстанция, където очакват по-ниски или оправдателни присъди.\r\nВ днешното разпоредително заседание защитата на подсъдимите поиска делото да се гледа по правилата на съкратеното съдебно следствие и да бъдат променени мерките за неотклонение спрямо Ангел Н. (на 28г. от Кърджали) и Красимир Д. (на 26г. от Ямбол) и Цветан М. (на 23г. от Варна). Варненският окръжен съд не уважи искането на защитата и остави в сила мерките „задържане под стража“ . Съдът допусна разглеждане на делото по съкратената процедура, като в този случай подсъдимите признават изцяло фактите, изложени в обстоятелствената част на обвинителния акт и са съгласни да не се събират доказателства за тези факти.\r\nОкръжен съд – Варна припомня хронологията на обвинението. На 14 март преди 3 години подсъдимите Ангел Н. (сега на 28 г. от Кърджали) и Красимир Д. (сега на 26 г. от Ямбол) от охранителната фирма „Джи Ем секюрити“ били уведомени по телефон от началник смяната, че на тяхното ниво има лице с вид на клошар, което просело пари. Било им разпоредено да го изведат от сградата. Охранителите отвели Нягол П. на „ниво -1″, пред залата за видеонаблюдение. Двамата подсъдими започнали да стават агресивни, да бутат и да дърпат мъжа, с цел да го откажат от бъдещи посещения в мола. Започнали да отправят обидни думи към него и да му се подиграват. Имало негласно правило сред охранителите, лица с недобър външен вид или във видимо пияно състояние да бъдат „респектирани“, след това да бъдат извеждани извън сградата. Респектирането целяло лицата, спрямо които се прилага да се въздържат от бъдещи посещения. Според обвинението именно пред залата за видеонаблюдение охранителите нанесли побой на жертвата. През това време охранителят Ангел снимал с мобилния си телефон някои от издевателствата. При всеки опит на жертвата да избяга от охранителите, побоят над него с ритници и юмруци по тялото продължавал. Тройната съдебномедицинска експертиза, назначена по време на разследването е отчела  над 57 удара по тялото на убития, довели до смъртта на Нягол.\r\nОпределените мерки за неотклонение могат да бъдат обжалвани или протестирани пред Апелативен съд – Варна. Очаква се заседанието да започне в 09.30 часа.", "date": "2018.04.17", "title": "Варна: Наказателното дело за убийството на Нягол, пребит от охранители в търговски център, започва отначало"}
{"url": "http://www.focus-news.net/news/2018/04/17/2511838/dobrich-traditsionniyat-mayski-kontsert-s-klasicheska-muzika-shte-e-provede-v-grada.html", "text": "Традиционният майски концерт с класическа музика ще е проведе днес в града. Това съобщиха от пресцентъра на Община Добрич. „Озарение“ е концерт с подбрана класическа музика, която ще озари душите ни с вяра и упование и чрез която ще внесем още един лъч светлина в живота си. Светъл майски концерт ще ни поднесат добре познатите със своето изкуство Мария Славова – орган, и Росица Бояджиева – флейта. Празник на духа и сетивата не само за меломаните, но и за всички, ценящи стойностната музика. В програмата ще прозвучат  покоряващата със своето величие и драматизъм Прелюдия и фуга в до минор от Йохан Себастиан Бах,  църковната Соната в ла минор от Георг Фридрих Хендел с нейната строга красота, блестящата Бахова обработка  на Концерта за две цигулки от Вивалди, части от изисканата  Сюита в ла минор на Георг Филип Телеман, емблематичната Прелюдия, фуга и вариация на белгийския майстор - романтик  Цезар Франк, а в края на концерта ще бъде изпълнено любимото на публиката Адажио от Албинони, чийто автор всъщност е италианският музиковед  Ремо Джадзотто.  Това е и едно своеобразно отбелязване на 30-та годишнина от построяването на добричкия орган, известен с богатия си и неповторим звук. Входът е свободен.\r\nПрограма:\r\nЙохан Себастиан Бах ( 1685-1750) – Прелюд и фуга до минор  BWV 546\r\nГеорг Фридрих Хендел (1685-1759) – Соната ла минор HWV 362\r\n-Larghetto\r\n-Allegro\r\n-Adagio\r\n-Allegro\r\nВивалди /Бах – Концерт ла минор BWV 593\r\n-без темпово означение\r\n-Adagio \r\n-Allegro\r\nГеорг Филип Телеман (1681-1767) – из Сюита ла минор TWV 55\r\n-Air a l’italienne\r\n-Menuet\r\n-Rejouissance\r\nЦезар Франк (1822-1890) – Прелюд, фуга и вариация оп.18\r\nАлбинони/Джадзотто  -  Адажио", "date": "2018.04.17", "title": "Добрич: Традиционният майски концерт с класическа музика ще е проведе в града"}
{"url": "http://www.focus-news.net/news/2018/04/17/2511839/blagoevgrad-mokri-i-hlazgavi-sa-patnite-nastilki-v-grada-trafikat-e-intenziven-v-tsentralna-gradska-chast.html", "text": "Мокри и хлъзгави са пътните настилки в града, предаде репортер на Радио „Фокус“ – Пирин. Трафикът е интензивен в централна градска част. Частични колони от автомобили се образуват в районите на детските градини и училищата, които се намират в Благоевград. Натоварен трафик, но без образуването на задръствания има по булевардите „Св. Димитър Солунски“ и „Васил Левски“. Движението по улица „Славянска“ в района на болницата се извършва сравнително спокойно. Ступвания на автомобили се получават единствено на кръстовището под лечебното заведение. През нощта няма регистрирани тежки инциденти в града. Автобусите се движат по разписание.\r\nЛивия НИНОВА", "date": "2018.04.17", "title": "Благоевград: Мокри и хлъзгави са пътните настилки в града, трафикът е интензивен в централна градска част"}
{"url": "http://www.focus-news.net/news/2018/04/17/2511840/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 17 април. Това съобщиха от пресцентъра на дружеството.\r\nВъв връзка с реконструкция на уличен водопровод на ул. „Черни връх“ с. Бистрица, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: с. Бистрица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с подмяна на уличен водопровод под ул. „Полк. Стойно Бачийски“ кв. „Карпузица“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: кв. \"Карпузица\" - зоната ул. \"Княжевска\", ул. \"Войводина могила\", ул. \"Поточе\"; жп линия София - Перник, ул. \"Гербер\", ул. \"Буря\"; кв. \"Горна Баня\" - зоната  жп линия София Перник, ул. \"Ехо\", улица \"Извор\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьо езеро\", ул. \"Дон\", ул. \"Подлозище\", местност \"Подлозище\", жп линия София - Перник. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. \"Карпузица\" - ул. \"Стефан Пешев\" ъгъла ул. \"Ива\"; кв. \"Горна баня\" - бул. \"Никола Петков\" ъгъла ул. \"Никола Хрелков\".\r\nВъв връзка с реконструкция на уличен водопровод на бул. „Мадрид“ кв. „Подуяне“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: бул. „Мадрид“ от ул. „Черковна“ до бул. „Ситняково“, ул. „Буная“ от бул. „Мадрид“ до ул. „Франсис де Пресансе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №46.\r\nВъв връзка с подмяна на сградно водопроводно отклонение на ул. „Ловджийска чешма“ с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Ловджийска чешма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ловджийска чешма“ №26.\r\nВъв връзка с подмяна на сградно водопроводно отклонение на ул. „Владимир Минков Лотко“ кв. „Христо Ботев“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Георги Спасов“ , ул. 514, ул. 511. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владимир Минков Лотко“ ъгъла с ул. 514.\r\nВъв връзка с монтаж на спирателен кран на ул. „Околовръстна“ с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Никола Петков“, ул. „Околовръстна“, ул. „Свети Свети Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстна“ ъгъла с ул. „Аличо“.\r\nВъв връзка с изграждане на сградно водопроводно отклонение на ул. „Резньовете“ местност „Гърдова глава“, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Резньовете“ от ул. „Чукар“ до ул. „Панчарица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резньовете“ ъгъла с ул. „Чукар“.\r\nВъв връзка с прекъсване на сградно водопроводно отклонение на бул. „Илиянци“ кв. „Военна рампа“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Илиянци“ от ул. „ Локомотив“ до река Суходолска, ул. „Първа Българска армия“ от бул. „Илиянци“   до ул. „Константин Преславски“,  ул. „Шлосер“, ул. „Павел Бобеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с бул. „Илиянци“.\r\nВъв връзка с реконструкция на уличен водопровод на бул. „Сливница“ жк. „Захарна фабрика“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: от бл. 71 до бл. 79. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 73.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/17/2511842/shumen-ekoforum-promeni-v-klimata-shte-se-sastoi-v-razgrad.html", "text": "Областна администрация - Разград е домакин на Ученически екологичен форум на тема „Промени в климата“. Това съобщиха от пресцентъра на Oбластната администрация. Дискусията ще се проведе от 14.30 ч. в зала 712 на Областна администрация. Организатор на форума е Националната професионална техническа гимназия „Шандор Петьофи“ - Разград чрез три от клубовете по проекта „Твоят час“ – „Приятели на природата“, с ръководител Мариана Господинова, „Туризъм“ с ръководител Красимира Рачева и „Уменията на 21 век“ с ръководител Цветалина Занкова. Целите на тази инициатива, посветена на Международния ден на Земята, са разбиране същността на проблема за промените в климата, повишаване информираността на учениците по темата и развиване на нагласи за по-отговорно отношение на обществото към околната среда. Екофорумът е част от инициативите, посветени на 55-годишнина на НПТГ “Шандор Петьофи“, провежда се под егидата на Националния ученически екопарламент. Ученици от осем училища в област Разград са заявили участие в екофорума.", "date": "2018.04.17", "title": "Шумен: Екофорум „Промени в климата“ ще се състои в Разград"}
{"url": "http://www.focus-news.net/news/2018/04/17/2511845/burgas-s-normalna-intenzivnost-e-trafikat-v-oblastta.html", "text": "С нормална интензивност е трафикът в областта. Това каза за Радио „Фокус“ – Бургас дежурният в Областно пътно управление. Пътните настилки са сухи, няма ограничена видимост. Временно са въведени няколко ограничения. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.т.г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината.\r\nВеселина НИКОЛОВА", "date": "2018.04.17", "title": "Бургас: С нормална интензивност е трафикът в областта"}
{"url": "http://www.focus-news.net/news/2018/04/17/2511848/sport-braziliya-i-harvatiya-shte-igrayat-kontrola-predi-nachaloto-na-mondial-2018.html", "text": "Петкратният световен шампион Бразилия и отборът на Хърватия ще изиграят приятелски мач в Ливърпул две седмици преди началото на Световното първенство по футбол в Русия. Двубоят ще се играе на 3 юни на стадион „Анфийлд“, поясниха от Бразилската футболна конференция.\r\nНа 10 юни бразилците ще изиграят и приятелски мач с Австрия.\r\nБразилия започва участието си на Мондиал 2018 с двубой срещу Швейцария на 17 юни. Ден по-рано Хърватия ще играе срещу Нигерия.", "date": "2018.04.17", "title": "Спорт: Бразилия и Хърватия ще играят контрола преди началото на Мондиал 2018"}
{"url": "http://www.focus-news.net/news/2018/04/17/2511844/pregled-na-osnovnite-temi-v-dobrudzhanskiya-pechat.html", "text": "„Предлагат нови услуги и такси за детските градини в Добрич“, съобщава вестник „Нова добруджанска трибуна“. Администрацията предлага въвеждане на нови услуги и цени за тях. Създава се възможност през лятото – от 1 юни до 15 септември, деца, които нямат адресна регистрация в града, да могат да посещават детски градини или ясли. Предложено е месечната такса за детска градина за такива случаи да бъде 124 лв. Малко по-скъпа е услугата за детска ясла. „Звездици за Лора“ донесе нови награди за Студио „Сарандев“, съобщава изданието. Националният конкурс за млади поп изпълнители отново е събрал голям брой талантливи деца и младежи от страната. Преслава Тодорова е завоювала втора награда във втора възрастова група, а Александър Петров – специалната награда на Стопанската академия в Свищов. От спортната страница – „9 златни отличия за борците на „Добруджански юнак“ на силен турнир у дома“. Турнирът е по борба свободен стил. 141 деца от 11 клуба са участвали в състезанието в Добрич. Трима състезатели са достигнали до първо място – Пресиян Димитров до 32 кг, Дилян Дичков до 35 кг, при децата и Едис Шариф до 73 кг при момчетата. „Набират средства за американски адвокат на Желяз Андреев“, съобщава на първа страница вестник „Добруджанска трибуна“. Офертите на опитен юрист зад океана варират от 30 000 до 50 000 щатски долара. Близките на младия мъж са разкрили дарителска сметка. Това става ясно от Фейсбук страницата „Да спрем екстрадицията на Желяз“. Случаят изисква опитен адвокат, който да отдели повече време. Опитните адвокати зад океана работят на почасова ставка, която е 550 щатски долара. „Правят първа копка за подобряване на инфраструктурата в промишлената зона“, съобщава всекидневникът. Събитието е на 20 април от 11,00 часа. Веднага след това ще бъде проведена встъпителна пресконференция на Община град Добрич по проект „Подобряване, надграждане и реконструкция на инфраструктура в зона с потенциал за икономическо развитие в Добрич“. Проектът е на стойност 1 441 318 лв. Средствата са 100% безвъзмездна финансова помощ, осигурена по Оперативна програма „Региони в растеж“. Проектът е част от Интегрирания план за градско възстановяване и развитие на Община град Добрич. „Одобрена е Стратегията за местно развитие на МИГ Добричка“, съобщава всекидневникът. На 5 април председателят на Местната инициативна група инж. Тошко Петков е подписал официално Споразумение с Министерство на земеделието, храните и горите. Това предоставя финансиране в размер на 2,9 млн. лв. от Програмата за развитие на селските райони. Със средствата ще бъдат подпомогнати проекти, които отговарят на приоритетите на Стратегията.", "date": "2018.04.17", "title": "Преглед на основните теми в добруджанския печат"}
{"url": "http://www.focus-news.net/news/2018/04/17/2511843/blagoevgrad-trafikat-e-intenziven-po-glaven-pat-e-79-i-avtomagistrala-struma.html", "text": "Трафикът е интензивен по главен път Е-79 и автомагистрала „Струма“. Това съобщиха за Радио „Фокус“ – Пирин от Областно пътно управление – Благоевград. Пътните настилки са предимно мокри и хлъзгави. През нощта няма регистрирани инциденти. Няма въведени ограничения за движението на леки и товарни автомобили в региона. Повишена опасност от падащи камъни през целия зимен сезон има в района на Кресненското дефиле и прохода Предел, затова шофьорите трябва да карат с особено внимание.\r\nЛивия НИНОВА", "date": "2018.04.17", "title": "Благоевград: Трафикът е интензивен по главен път Е-79 и автомагистрала „Струма“"}
{"url": "http://www.focus-news.net/news/2018/04/17/2511847/mvr-11-dushi-sa-raneni-pri-katastrofi-prez-izminaloto-denonoshtie-v-stranata.html", "text": "11 души са ранени при катастрофи през изминалото денонощие, съобщиха от пресцентъра на МВР. В страната са станали 10 пътнотранспортни произшествия. На територията на столицата са станали  98 леки и два тежки пътни инцидента, при които има двама ранени.", "date": "2018.04.17", "title": "МВР: 11 души са ранени при катастрофи през изминалото денонощие в страната"}
{"url": "http://www.focus-news.net/news/2018/04/17/2511850/veliko-tarnovo-intenziven-e-trafikat-v-grada-dve-ulitsi-v-starata-chast-na-grada-ostavat-zatvoreni.html", "text": "Интензивен е трафикът в старата столица в началото на работния ден. Настилките са сухи, времето – облачно, но без валежи. Движението е натоварено както в централната градска част, така и в района на улица „Магистрална“, пътен възел „Качица“ и Южен пътен възел, предаде репортер на Радио „Фокус“ – Велико Търново. Интензивен е трафикът и покрай по-големите училища и детски градини. Колони от автомобили има в района на Беляковско шосе, Кооперативния пазар и съда. Две улици в старата градска част – „Силвестър Панов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.04.17", "title": "Велико Търново: Интензивен е трафикът в града, две улици в старата част на града остават затворени"}
{"url": "http://www.focus-news.net/news/2018/04/17/2511846/shumen-razhodka-posvetena-na-arhitekturnoto-nasledstvo-i-istoriyata-na-stariya-varosh-organizirat-v-targovishte.html", "text": "Регионален исторически музей – Търговище кани търговищките граждани на безплатна пешеходна разходка, посветена на „Архитектурното наследство и историята на стария Варош”, по повод Международния ден за опазване на паметниците на културата. Това съобщиха от РИМ - Търговище. Едно пътуване назад във времето за всички, които искат да научат повече за историята на съхранените стари исторически сгради и хората, свързани с тях. Сборен пункт и начало на разходката ще бъде Славейковото училище от 17.00 часа на 18 април.", "date": "2018.04.17", "title": "Шумен: Разходка, посветена на архитектурното наследство и историята на стария Варош, организират в Търговище"}
{"url": "http://www.focus-news.net/news/2018/04/17/2511849/dobrich-prodalzhavat-stroitelnite-deynosti-po-chast-ot-ulichnite-mrezha-v-grada-po-proekta-na-obshtinata-za-podobryavane-na-vodniya-sektor.html", "text": "Продължават строителните дейности по част от уличните мрежа в града по проекта на Общината за подобряване на водния сектор, предаде репортер на Радио „Фокус” – Варна. По ЛОТ 3 в Добрич се работи по улиците “Ружа“, “Роза“, “Малина“, „Иван Георгиев“, “Никола Петков“, “Бойчо Огнянов“, “Димитър Ковачев“, “Теменуга“, “Кокиче“ и “Ивайло“. По ЛОТ 2 се работи по улиците „Ген. Цимерман“, „П.Р. Славейков“, „Струма“, „Янтра“, „Разлог“, „Вежен“, „Панайот Станчев“, „Драва“, „Сава Огнянов“ и бул. „Добричка епопея“. В Добрич времето е облачно, тихо е, температурата на въздуха е около 8 градуса. Пътните настилки са сухи, възможни са превалявания от дъжд по-късно през деня.\r\nЖулиета НИКОЛОВА", "date": "2018.04.17", "title": "Добрич: Продължават строителните дейности по част от уличните мрежа в града по проекта на Общината за подобряване на водния сектор"}
{"url": "http://www.focus-news.net/news/2018/04/17/2511851/ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални. Настилките са сухи, трафикът – интензивен. Времето е облачно, без мъгли и ограничена видимост. На места превалява слаб дъжд. Проходът Шипка е отворен за движение на леки автомобили и тежкотоварни до 12 тона. Там настилката е частично мокра, нека водачите карат с повишено внимание. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.04.17", "title": "Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2018/04/17/2511852/pregled-na-osnovnite-temi-v-burgaskiya-pechat.html", "text": "„ТЕЛК-комисиите са отживелица“ е водещото заглавие на регионалния ежедневник „Черноморски фар“. „Има нужда от реформа, но с ясни правила и без отнемане на права, смятат от местните организации“, пише в подзаглавието. Бургаски сдружения на хора с увреждания обявиха, че няма да подкрепят реформи в ТЕЛК-системата, ако липсват точни, ясни правила и се отнемат права на и без това най-ощетената група на обществото ни. „Започна подаването на заявления за стикери за „Зелена зона“ е друга тема от първа страница на изданието. Те ще се приемат в офиса на ОП „Транспорт“. От 1 май зелената зона започва да функционира в Бургас и ще е с платено паркиране. ОМК „Несебър“ с най-много първи места във ветроходно състезание“ и „Викторина провери знанията на учениците“ са други заглавия от първа страница на регионалния ежедневник.\r\n„Цената на марулята тръгна нагоре“ е челото на 2-ра и 3-та страница. „Нов прием на документи по проект „Родители в заетост“ е друга тема на вестника. До 20 април Агенцията по заетостта прави нов прием на заявления по проект „Родители в заетост“. Проектът подпомага родители на деца до 5 години за по-добро съвместяване на професионалния с личния живот.\r\nИнтервюто днес е с писателката Боряна Кръстева, със заглавие: „Не е нужно да пътуваме стотици километри, за да бъдем пътешественици\".", "date": "2018.04.17", "title": "Преглед на основните теми в бургаския печат"}
{"url": "http://www.focus-news.net/news/2018/04/17/2511853/shumen-praznitsi-na-detskata-kniga-i-izkustvata-za-detsa-organizira-rb-st-chilingirov.html", "text": "В периода 13-25 април Регионална библиотека „Стилиян Чилингиров” организира за своята детска аудитория традиционните Празници на детската книга и изкуствата за деца. Това съобщиха от библиотеката. Днес празниците ще започнат в 10.00 ч. с награждаване на отличените творби в конкурса на Детски отдел за рисунки по приказките на Шарл Перо и ще продължат с две приложни ателиета – за изработване на книга инсталация (веднага след отчитането на конкурса) и на книгоразделители (от 14.00 ч.). \r\nНа 18 април от 10.00 ч. Детски отдел предлага на своите читатели интересен разговор за духовата музика и инструментите в духовия оркестър с маестро Христо Атанасов – диригент на Градски духов оркестър „Михаил Биков” и на смесен хор „Родни звуци”. С музикални изпълнения в библиотеката ще гостува и Градският духов оркестър „Михаил Биков”. \r\nНа 19 април празниците ще продължат с презентиране на темата „Назад във времето или когато ги нямаше 3D анимациите” и с прожекция на диафилми по детски приказки, а на 20 април, пак от 10.00 ч. – с илюзионното изкуство на Асен Маринов. \r\nВ последния ден на празниците – 25 април, от 10.00 ч. библиотеката организира за шуменските деца среща с писателката Симеонка Илиева – Мони и представяне на книгата й „Приказни истории от три думи”, както и творческо ателие под ръководството на авторката „Нарисувай твоите три любими думи и ни разкажи приказка”. Проявите в рамките на Празниците на детската книга и изкуствата за деца ще се състоят при свободен вход.", "date": "2018.04.17", "title": "Шумен: Празници на детската книга и изкуствата за деца организира РБ „Ст. Чилингиров“"}
{"url": "http://www.focus-news.net/news/2018/04/17/2511854/liderat-na-bsp-korneliya-ninova-s-dzhukanovich-cherna-gora-izbra-po-dobroto-si-badeshte.html", "text": "Председателят на БСП Корнелия Нинова изпрати поздравителен адрес до Мило Джуканович по повод избирането му за президент на Черна гора. Това съобщиха от пресцентъра на БСП. “Не само членовете и симпатизантите на Демократическата партия на социалистите показаха решителна подкрепа за Вас, но и мнозинството от обществото избра по-доброто бъдеще на Черна гора в Европа”, заявява Нинова. По думите й Джуканович и водената от него партия имат основния принос за напредъка на страната, признат от всички членове на ЕС. \r\nВ началото на месеца Нинова се срещна с Мило Джуканович, като двамата обсъдиха двустранните отношения и подписаха споразумение за сътрудничество. “Както беше потвърдено по време на нашата последна среща, БСП напълно подкрепя вашите усилия по пътя към европейска интеграция и благополучие на гражданите на Черна гора”, пише още лидерът на БСП.", "date": "2018.04.17", "title": "Лидерът на БСП Корнелия Нинова: С Джуканович Черна гора избра по-доброто си бъдеще"}
{"url": "http://www.focus-news.net/news/2018/04/17/2511841/faz-emanyuel-makron-populyarizira-evropeyskite-si-planove-v-evropeyskiya-parlament.html", "text": "Изправен пред неуспешните реформи на Общността, държавният глава на Франция Еманюел Макрон иска отново да популяризира идеите си за бъдещето в Европейския парламент в Страсбург, пише германският национален ежедневник Die Frankfurter Allgemeine Zeitung.\r\nОт редакцията отбелязват, че Макрон не получи необходимата подкрепа за тях от Германия. Партията „Зелени“ обвини голямата коалиция в Берлин, че е изоставила Париж сам в дебата за бъдещето на Европа. На свой ред Федерацията на германската индустрия призова за повече смелост от федералното правителство.Тереза Герова", "date": "2018.04.17", "title": "FAZ: Еманюел Макрон популяризира европейските си планове в Европейския парламент"}
{"url": "http://www.focus-news.net/news/2018/04/17/2511857/pernik-informatsionna-kampaniya-s-uchenitsi-i-roditeli-shte-se-provede-v-grada.html", "text": "„А сега накъде..., къде да уча\" е мотото на информационната кампания с ученици и родители, която ще се проведе в Перник. Това съобщиха от пресцентъра на Община Перник. Събитието ще бъде днес и утре от 10.00 ч. до 16.00 ч., в Център за подкрепа на личностното развитие - Обединен детски комплекс. Инициативата е във връзка с предстоящия държавен план-прием през учебната 2018/2019 г. за учениците, завършващи основно образование в община Перник.\r\nВъв форума ще вземат участие работни групи от ученици на профилирани и професионални гимназии, на средни и обединени училища с професионални паралелки. Те ще презентират специалности и професии, предлагани от съответното учебно заведение.", "date": "2018.04.17", "title": "Перник: Информационна кампания с ученици и родители ще се проведе в града"}
{"url": "http://www.focus-news.net/news/2018/04/17/2511859/sofiya-vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-voenna-delegatsiya.html", "text": "Въвежда се организация на движението във връзка с официалното посещение на военна делегация, съобщиха от пресцентъра на Столична община. Днес до 13.30 ч. се забраняват престоят и паркирането на пътни превозни средства, с изключение на автомобилите на делегацията, както следва: \r\n- на северозападната дъга на пл. „Св. Александър Невски” между ул. „Оборище” и ул. „11-ти август”; \r\n- на ул. „Оборище” между ул. „Г. С. Раковски” и пл. „Св. Александър Невски”. \r\nОт 11.50 до 13.30 часа на днес се забранява влизането на пътни превозни средства по ул. „Оборище” между ул. „Г. С. Раковски” и пл. „Св. Александър Невски” само при необходимост и по преценка на отдел „Пътна полиция” при СДВР.", "date": "2018.04.17", "title": "София: Въвежда се организация на движението във връзка с официалното посещение на военна делегация"}
{"url": "http://www.focus-news.net/news/2018/04/17/2511861/pazardzhik-oblastniyat-upravitel-stefan-mirev-opredeli-pozharoopasen-sezon-v-gorskite-teritorii-na-oblastta.html", "text": "Със заповед на областния управител на Пазарджик Стефан Мирев е определен за пожароопасен сезон в горските територии в област Пазарджик, периода от 15 април 2018 г. до 31 април 2018 г.  Това съобщи за Радио „Фокус“ – Пазарджик Мария Ловчинова, експерт в Областната администрация. Заповедта е издадена на основание Закона за горите, по предложение на Директора на регионална дирекция по горите Пазарджик и във връзка с опасността от възникване на горски пожари и запалвания в земеделски земи и горски територии. Разпоредено е на Директорите на държавните горски стопанства, държавните ловни стопанства, учебно-опитни горски стопанства и общините – собственици на гори, съгласувано с Районните служби по пожарна безопасност и защита на населението, да обозначат трайно на терена и информират населението за определените от тях участъци в горите с повишена пожарна опасност (I-ви клас), както и да засилят дейността по раздаване на противопожарни декларации на население, туристи, берачи на гъби и билки, собствениците на гори и земи около и в държавни горски територии, пастири и други лица, пребиваващи или извършващи дейности в горски територии. „Забранява се паленето на открит огън и извършването на огневи работи на разстояние, по-малко от 100 м от границите на горските територии. Сдруженията на ловците, на риболовците и на туристите в България чрез своите органи да инструктират членовете си за правилата за пожарна безопасност в горските територии и да попълват противопожарни декларации преди всеки излет. Кметовете на общини, райони, кметства и кметските наместници да организират за сметка на общинския бюджет доброволни формирования за гасене на горски пожари по реда на Закона за защита при бедствия. Директорите на държавните горски стопанства, държавните ловни стопанства и учебно-опитните горски стопанства да организират специализирани групи от служители и работници за действия при гасене на горски пожари. За опазване на горите от пожари да се организират денонощни дежурства по определен график в държавните горски стопанства, държавните ловни стопанства, учебно-опитни горски стопанства, общините и юридическите лица собственици на гори, които имат изготвени годишни оперативни планове“, уточни Ловчинова. Тя припомни, че лице, забелязало пожар в горските територии, е длъжно незабавно да предприеме действия за уведомяване на центровете за приемане на спешни повиквания към единния европейски номер 112. Заповедта е публикувана на интернет страницата на Областна администрация Пазарджик. Контролът по изпълнението й е възложен на директорите на РДГ – Пазарджик и РД „ПБЗН” - Пазарджик. \r\nАлбена ЖИЛЕКОВА", "date": "2018.04.17", "title": "Пазарджик: Областният управител Стефан Мирев определи пожароопасен сезон в горските територии на областта"}
{"url": "http://www.focus-news.net/news/2018/04/17/2511856/burgas-forum-vaksini-i-zdrave-s-narodni-predstaviteli-ot-pp-gerb-burgas-shte-se-provede-v-grada.html", "text": "От 11.00 часа в зала „Георги Баев“ на Културен център \"Морско Казино\" ще се състои Форум „Ваксини и здраве“, организиран от народните представители от ПП ГЕРБ - Бургас по случай Европейската имунизационна седмица (24 - 30 април). Това съобщиха от пресцентъра на ПП ГЕРБ - Бургас. Официални гости на събитието ще са д-р Даниела Дариткова, Председател на Комисията по здравеопазването към 44-то Народно събрание и д-р Ангел Кунчев, Главен държавен здравен инспектор.", "date": "2018.04.17", "title": "Бургас: Форум „Ваксини и здраве“ с народни представители от ПП ГЕРБ - Бургас ще се проведе в града"}
{"url": "http://www.focus-news.net/news/2018/04/17/2511862/vladimir-vladimirov-bdzh-po-praznitsite-veche-shte-se-patuva-samo-s-predvaritelna-rezervatsiya.html", "text": "По празниците вече ще се пътува само с предварителна резервация. Това каза Владимир Владимиров, изпълнителен директор на „Холдинг БДЖ“ в интервю за предаването „Тази сутрин“ по бТВ. Във връзка с претъпканите влакове по празниците, Владимиров коментира, че статистиката показва 550 влака, като в 17 има препълване. „В 7 от тях няма почти никакъв проблем. По-сериозен е проблемът в 10 от влаковете и то в една част от участъците“, коментира той. Владимиров се извини на пътниците поставени в подобни условия. „По време на празниците пътуват много повече хора отколкото обикновено“, обясни Владимиров. По думите му генералният проблем е, че в дружеството текат 7 години тежки реформи и от него са излезли 640 млн. лв. „В момента не разполагаме с достатъчно вагони, които да добавяме към композициите по време на всички празници, добавяме това, което е възможно. Има много хора, които идват в последния момент на гарите. На следващите празници ще предприемем няколко нови мерки. Първото, което ще направим е вече да се пътува по време на празниците в определени направления, най-натоварените, само с предварителна резервация на място“, коментира той и допълни, че ще има разяснителна кампания преди празниците. Той даде пример с Гергьовден, като продажбата започва на 23 април с разяснителна кампания, че ще се пътува само срещу запазено предварително място. По думите му правостоящите ще бъдат ограничени до 25 души в купейните вагони и до 10 души в безкупейните вагони. Владимиров уточни, че когато билетоиздаващата система влезе в пълнота всичко може да се прави по интернет, а не на място.", "date": "2018.04.17", "title": "Владимир Владимиров, БДЖ: По празниците вече ще се пътува само с предварителна резервация"}
{"url": "http://www.focus-news.net/news/2018/04/17/2511858/pregled-na-osnovnite-temi-vav-velikotarnovskiya-pechat.html", "text": "„Съкращават 12 данъчни от търновската НАП“ е заглавие от първа страница на областния всекидневник „Янтра Днес”. 12 служители от отдел „Оперативни проверки“ във великотърновската дирекция на Националната агенция по приходите ще бъдат съкратени, научи „Янтра ДНЕС“. Те ще бъдат освободени от работа от 1 май тази година. Каква е причината и ще има ли други уволнения, прочетете на страниците на ежедневника. „Предлагат закриване на училището в Караисен“ е друго заглавие от днешното издание. Дали от следващата учебна година ще бъде закрито Основно училище „Хаджи Димитър и Стефан Караджа“ в Караисен ще решават общинските съветници на предстоящата сесия в Павликени, която ще се проведе на 26 април. Чие е предложението и къде ще бъдат прехвърлени учениците, научете от всекидневника. „1,1 млн. лева повече е събрала от данъци и такси Община Велико Търново“ , пише още вестникът. С близо 1,1 млн. лева повече от планираното са приходите от местни данъци и такси в Община Велико Търново за миналата година. Това стана ясно по време  на публично обсъждане на отчета за касовото изпълнение на бюджета на Общината за 2017 година. Какво друго сочат данните и от къде са най-високите приходи, разберете от страниците на вестника. „Вандали откраднаха акумулатора на временния светофар под Царевец“ е новина от криминалната хроника. В днешното издание ще откриете и интервю със зам.-министъра на труда и социалната политика Росица Димитрова, която заявява: „Разкриваме над 100 нови социални услуги за подкрепа в семейна среда“. „Изложители от 4 континента идват за туристическата борса в старата столица“ е заглавие от другия областен ежедневник „Борба“. Повече от 50 български и чуждестранни изложители от 4 континента ще се представят на петнадесетото издание на Международното изложение „Културен туризъм“ от 19 до 21 април във Велико Търново. Борсата ще е в нов формат и на ново място. Повече за събитието и програмата му, научете от „Борба“.  „Откраднаха акумулатора на временния светофар, предстои затваряне на пътя към Арбанаси“ е друга тема от вестника. Злосторници са разбили през нощта срещу понеделник временния светофар на свлачището под Царевец и са откраднали акумулатора му. Цената на съоръжението е над 2 хил. лв., а от общинската фирма „Организация на движението паркинги и гаражи“ работят по отстраняване на проблемата. Повече за вандалската проява, прочетете на страниците на ежедневника. „Уникална професионална паралелка за графични дизайнери разкрива СУ „Емилиян Станев“ е друга тема от всекидневника. Първата по рода си паралелка в област Велико Търново по професията „Графичен дизайнер“ разкрива тази година СУ „Емилиян Станев“ в старата столица. Местата са 26, а учебният план е одобрен от министъра на образованието и науката. Какво ще изучават учениците и дали има интерес към новата паралелка, разберете от вестника. На първа страница на областния ежедневник е поместен и материал, разказващ за пътен инцидент, при който пострадаха девойки от женски футболен тим.", "date": "2018.04.17", "title": "Преглед на основните теми във великотърновския печат"}
{"url": "http://www.focus-news.net/news/2018/04/17/2511863/aleks-aleksiev-predsedatel-na-tsbchi-aktsentat-v-mezhdunaroden-plan-tryabva-da-bade-sporat-po-liniya-sasht-kitay-vnimanieto-ne-e-kam-rusiya.html", "text": "Акцентът в международен план трябва да бъде спорът по линия САЩ-Китай, вниманието не е към Русия. Това каза в сутрешния блок „Добро утро, България“ на Радио „Фокус“ директорът на Центъра за Черноморски и Балкански изследвания Алекс Алексиев. По думите му въздушните удари в Сирия са еднократен акт, който няма да има последващи действия нито от САЩ, нито от Русия. Въпреки сложната геополитическа картина с особено внимание трябва да се следи не толкова случващото се в Сирия, а напрежението между Китай и САЩ заради договорките за свободна търговия, добави той. „Това според мен е много по-сериозен спор и трудноразрешим конфликт, отколкото този със Сирия. Макар и да не изглежда така, защото говорим за един спор между две велики сили или потенциално такива поне от гледна точка на Китай. Русия не е велика сила вече, това трябва да се разбере, докато Китай наистина е. Според някой Китай вече има по-голяма икономика от Съединените щати и този спор за свободната търговия, който става в момента между тези две големи държави е много важен за световната общественост и как ще завърши е непредсказуемо в момента“, поясни директорът на Центъра за Черноморски и Балкански изследвания. Алекс Алексиев коментира още, че е пресилено да се говори за състояние на нова Студена война към момента, но бързо може да се влезе в такава, като всичко зависи от действията на САЩ и Китай. В международно отношение кризата продължава, с потенциал да се задълбочи, каза още той и добави, че Европа не би могла да има водеща роля в нея без необходимата военна мощ, изгледи за което обаче скоро няма.", "date": "2018.04.17", "title": "Алекс Алексиев, председател на ЦБЧИ: Акцентът в международен план трябва да бъде спорът по линия САЩ-Китай, вниманието не е към Русия"}
{"url": "http://www.focus-news.net/news/2018/04/17/2511864/prof-gencho-nachev-umbal-sv-ekaterina-noviyat-reinbursen-spisak-e-napraven-na-tamno.html", "text": "Новият реинбурсен списък е направен на тъмно. Това каза директорът на УМБАЛ „Св. Екатерина“ проф. Генчо Начев в \"Денят започва\" по БНТ.  Проф. Начев каза, че по-скоро е трябвало да бъдат консултирани кои от консумативите има възможност да намалят цените, а с колко вече, хората,които разбират от финансиране, могат да преценят. Проф. Начев обясни, че частните болници не са задължени да правят процедури по Закона за обществените поръчки, могат веднага да сключват договор, ако намерят доставчик,който да предложи тази цената,която касата казва, че ще реинбурсира. \"Проблемът е, че за да направим нов търг и процедура по Закона за обществените поръчки, това отнема 3 месеца\", каза той.\r\nПроф. Начев изрази надежда, че нещата биха се успокоили на 24 април, когато има надзорен съвет на касата, в който ще се разговаря с фирми кои от тях биха могли да предложат тези продукти на цената, която касатаа ще реинбурсира. По думите му, човек, който не разбира от това, би го направил, не отрече да е правилно, но трябва да бъде направено по друг начин.\r\nПроф. Начев коментира, че в повечето случаи доплащанията от хората не са регламентирани. За това как трябва да стане, той каза следното:\r\n\"Много е просто, казва се какъв е пакетът, който реално касата, с парите от задължително здравnо осигуряване може да покрие, в този пакет трябва да влязат неща, които са жизнено важни. Този пакет се покрива със 100% от касата. Казва се какви консумативи и импланти касата може да субсидира, т.е реинбурсира\", каза той. \r\nСпоред него това е пътят за демонополизация на касата и този процес не може да стане от днес за утре.", "date": "2018.04.17", "title": "Проф. Генчо Начев, УМБАЛ \"Св. Екатерина\": Новият реинбурсен списък е направен на тъмно"}
{"url": "http://www.focus-news.net/news/2018/04/17/2511865/vidin-dvama-mazhe-sa-zadarzhani-za-nezakonni-razkopki-na-teritoriyata-na-antichen-grad-ratsiariya.html", "text": "Двама жители на Арчар са задържани в полицейския арест за незаконни разкопки на територията на античен град Рациария. Това съобщиха от ОДМВР – Видин. В необитаем частен имот, попадащ в защитената зона на паметника на културата, служителите на реда заловили М. С. (30 г.) и В. П. (29г.). Мъжете извършвали незаконни изкопни дейности. От местопроизшествието разследващите иззели множество предмети с външни белези на артефакти, три лопати, кирка и металотърсач. Работата по случая продължава, образувано е досъдебно производство по чл.277а, ал.3 от Наказателния кодекс.", "date": "2018.04.17", "title": "Видин: Двама мъже са задържани за незаконни разкопки на територията на античен град Рациария"}
{"url": "http://www.focus-news.net/news/2018/04/17/2511868/pregled-na-osnovnite-temi-vav-velikotarnovskiya-pechat.html", "text": "„Съкращават 12 данъчни от търновската НАП“, е заглавие от първа страница на областния всекидневник „Янтра Днес”. 12 служители от отдел „Оперативни проверки“ във великотърновската дирекция на Националната агенция по приходите ще бъдат съкратени, научи „Янтра Днес“. Те ще бъдат освободени от работа от 1 май тази година. \r\n„Предлагат закриване на училището в Караисен“, е друго заглавие от днешното издание. Дали от следващата учебна година ще бъде закрито Основно училище „Хаджи Димитър и Стефан Караджа“ в Караисен, ще решават общинските съветници на предстоящата сесия в Павликени, която ще се проведе на 26 април. \r\n„1,1 млн. лева повече е събрала от данъци и такси Община Велико Търново“, пише още вестникът. С близо 1,1 млн. лева повече от планираното са приходите от местни данъци и такси в Община Велико Търново за миналата година. Това стана ясно по време  на публично обсъждане на отчета за касовото изпълнение на бюджета на Общината за 2017 година. \r\n„Вандали откраднаха акумулатора на временния светофар под Царевец“, е новина от криминалната хроника. В днешното издание ще откриете и интервю със зам.-министъра на труда и социалната политика Росица Димитрова, която заявява „Разкриваме над 100 нови социални услуги за подкрепа в семейна среда“. \r\n„Изложители от 4 континента идват за туристическата борса в старата столица“, е заглавие от другия областен ежедневник - „Борба“.   Повече от 50 български и чуждестранни изложители от 4 континента ще се представят на петнадесетото издание на Международното изложение „Културен туризъм“ от 19 до 21 април във Велико Търново. Борсата ще е в нов формат и на ново място.  \r\n„Откраднаха акумулатора на временния светофар, предстои затваряне на пътя към Арбанаси“ е друга тема от вестника. Злосторници са разбили през нощта срещу понеделник временния светофар на свлачището под Царевец и са откраднали акумулатора му. Цената на съоръжението е над 2 хил. лв., а от общинската фирма „Организация на движението паркинги и гаражи“ работят по отстраняване на проблемата. \r\n„Уникална професионална паралелка за графични дизайнери разкрива СУ „Емилиян Станев“, е друга тема от всекидневника. Първата по рода си паралелка в област Велико Търново по професията „Графичен дизайнер“ разкрива тази година СУ „Емилиян Станев“ в старата столица. Местата са 26, а учебният план е одобрен от министъра на образованието и науката. \r\nНа първа страница на областния ежедневник е поместен и материал, разказващ за пътен инцидент, при който пострадаха девойки от женски футболен тим.", "date": "2018.04.17", "title": "Преглед на основните теми във великотърновския печат"}
{"url": "http://www.focus-news.net/news/2018/04/17/2511867/kyustendil-120-godini-ot-smartta-na-ilyo-voyvoda-shte-badat-otbelyazani-v-grada.html", "text": "120 години от смъртта на Ильо войвода ще бъдат отбелязани в Кюстендил. Това съобщи за Радио „Фокус” – Кюстендил историкът към Регионален исторически музей – Кюстендил доцент Ангел Джонев. Почитането на паметта на Ильо Марков ще започне от 12.00 часа пред бюст-паметника на войводата, монтиран преди няколко месеца на улица „Демокрация” в Кюстендил. Ильо Войвода е роден в Берово. Участва в Българската легия, в Сръбско-турската война, в Руско-турската война, както и в Освобождението на Кюстендил. Умира през 1898 година в Кюстендил. През 1978 година е удостоен със званието „Почетен гражданин на Кюстендил”.\r\nВенцеслав ИЛЧЕВ", "date": "2018.04.17", "title": "Кюстендил: 120 години от смъртта на Ильо войвода ще бъдат отбелязани в града"}
{"url": "http://www.focus-news.net/news/2018/04/17/2511866/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Изправен пред неуспешните реформи на Общността, държавният глава на Франция Еманюел Макрон иска отново да популяризира идеите си за бъдещето в Европейския парламент в Страсбург, пише германският национален ежедневник Die Frankfurter Allgemeine Zeitung.\r\nОт редакцията отбелязват, че Макрон не получи необходимата подкрепа за тях от Германия. Партията „Зелени“ обвини голямата коалиция в Берлин, че е изоставила Париж сам в дебата за бъдещето на Европа. На свой ред Федерацията на германската индустрия призова за повече смелост от федералното правителство.\r\n*** Европейската комисия може да препоръча стартиране на преговорите за присъединяване на две балкански страни - Албания и Македония, отбелязва електронното издание New Europe.\r\nСкопие и Атина се договориха тази година да ускорят разговорите за прекратяване на спора, който блокира присъединяването на бившата югославска република към Европейския съюз и НАТО. Гърция, която има право на вето за приемане на нови държави в двете организации, смята, че името Македония включва териториални претенции към един от нейните северни региони, носещ същото име.\r\nСкопие, надявайки се, че въпросът ще бъде решен преди срещата на върха на НАТО в Брюксел през юли, предложи да се използва географско определение, за да се разграничат имената на двете територии.\r\n„Предложенията са за Република Северна Македония, Република Горна Македония, Република Македония-Вардар и Република Македония (Скопие)\", заяви наскоро премиерът Зоран Заев след срещата на върха на Западните Балкани в Лондон.\r\nВ момента се водят преговори за присъединяване на Сърбия и Черна гора, но ЕК иска към тях да бъдат включени Албания и Македония.\r\nЕвропейският комисар по разширяването и политиката на добросъседство Йоханес Хан и Върховният представител на ЕС по въпросите на външните работи и политиката на сигурност Федерика Могерини ще посетят Тирана, за да предадат доклада за напредъка на албанското правителство, след което ще пътуват до Скопие.\r\nЕК иска правителствата на тези страни да не оставят място на съмнение за стратегическата си ориентация и ангажираност, и да покажат решителност и напредък.\r\n*** Надеждите, че напрежението между Атина и Анкара може ще отслабне, след като гръцкият министър-председател Алексис Ципрас разговаря по телефона с турския си колега Бинали Йълдъръм, бяха разбити на пух и прах в понеделник, след като последният отново се опита да постави под въпрос гръцкия суверенитет върху части от Егейско море, коментира електронното издание Kathimerini.\r\nВ понеделник  Йълдъръм заяви, че турската брегова охрана е свалила гръцко знаме от остров в Егейско море в „оспорвана зона\", който според съобщенията в медиите е бил издигнат от трима гърци в петък.  \r\nГоворителят на гръцкото правителство Димитрис Цанакопулос обаче подчерта, че няма доказателства за „нарушаване на гръцката територия\", и заяви, че твърдението на Йълдъръм д „напълно провокативно и осъдително\", добавяйки, че „Гърция никога няма да приеме теорията за „сиви зони\" или поставяне под съмнение на нейния териториален суверенитет“.\r\nПрез 1996 г. спорът за сувернитета на островната група Имия (Кардак) доведе двете страни до ръба на войната през 1996 г. \r\n„Йълдъръм  трябва да бъде по-внимателен. Призоваваме Турция да се върне по пътя на зачитането на международното право\", подчерта Цанакопулос, добавяйки, че турските власти трябва да „поемат инициативата за премахване на напрежението\".\r\nСъщевременно говорителят на гръцкото правителство увери, че „ние продължаваме да разследваме въпроса по един спокоен и много сериозен начин\".\r\nОт редакцията отбелязват, че според кмет на населено място в близост до острова, където се предполага, че са се развили събитията, твърди, че издигнатото гръцко знаме все още е на мястото си. Говорител на местната брегова охрана също заяви, че не е имало признаци за турска намеса на островчето.\r\nКметът разказва за случая: „Бяха три деца, дошли на острова за Великденските празници\", след което допълни: „Те не разбират какво биха могли да предизвикат\".\r\nДруг представител на властите отбеляза, че не е ясно дали младежите са вдигнали или свалили гръцкото знаме. Той също така не изключи възможността то да е било издухано от вятъра.\r\n*** Еманюел Макрон обяви, че е убедил Доналд Тръмп да ограничи въздушните удари в Сирия до няколко цели и да избегне разпалване. В Лондон, брифингът на британското правителство твърдеше, че президентът на САЩ  всъщност се е колебаел за военната намеса и Тереза Мей е изиграла роля той все пак да отговори твърдо, пише дипломатическият редактор на британското издание Independent Ким Сенгупта в анализ, който представя сближаването на САЩ и Франция за сметка на традиционния съюз между САЩ и Великобритания и обяснява ролята на трите държави във въздушните удари срещу Сирия, публикуван от Агенция „Фокус“ без редакторска намеса.\r\nИстината е, че нито Еманюел Макрон, нито Тереза Мей са тези, които ефективно решиха мащаба и обхвата на ударите. Това бе генерал Джеймс Матис. Американският министър на отбраната, според всички достоверни източници, е изиграл ключова роля за формулиране на параметрите на мисията – мисия, която вече бе поставена в неудобно положение от самохвалния „туит“ на Доналд Тръмп, че „ракетите идват“ – и също така пресече усилията на новия съветник по национална сигурност Джон Болтън да се разширят операциите и да се ударят локации, където иранците може да присъстват.\r\nНо заплахата за удар на Тръмп не беше заради Джон Болтън или някого друг. Съобщението на президента, предадено в социалните мрежи, беше мигновена реакция на гледките от Сирия предадени по телевизионните новини. Но този „туит“ се превърна в един от горещите „туит“-ове на американския президент и направи военната намеса неизбежна, при все че командирите и разузнавателните агенции, както и генерал Матис отбеляза,  все още оценяваха какво точно се е случило в Дума.\r\nДокато генерал Матис излагаше възможните последствия от развиващите се действия, следващият „туит“ на Доналд Тръмп гласеше: „Не казах кога ще има атака над Сирия. Ще се случи много скоро, но може би не чак толкова скоро.“ След това дори още по-объркващо той написа: „САЩ по време на съществуването на моята администрация свърши страхотна работа с това да отърве региона от ИДИЛ, къде е нашето „Благодарим, Америка?““\r\nСпоред описанието на Дауининг стрийт, това е моментът, в който Доналд Тръмп се е обадил на Тереза Мей и отговорът на британския министър-председател е вкарал малко уравновесеност в американския президент. Тук се намират и сравнения с Маргарет Тачър, която казва на Роналд Рейгън да заеме твърда позиция в разговорите за ядрен паритет с Москва, но Тереза Мей, въпреки усилията си, не е виждана като втора Желязна лейди, а Доналд Тръмп, според повечето мнения, не е Роналд Рейгън. Според редица дипломатически източници, обаче, притесненията на Великобритания на този етап са, че може да бъде оставена извън Френско-американска инициатива. \r\nФакт е, че въпреки предполагаемата „специална връзка“ между САЩ и Великобритания, Доналд Тръмп изглежда да е изградил по-силно разбирателство с Еманюел Макрон, отколкото с Тереза Мей, имайки предвид и сравнително успешната и безпроблемна визита на Тръмп във Франция, докато такава във Великобритания тепърва трябва да се случи.\r\nАмериканският президент е имал два дълги разговора с френския си колега, докато Тереза Мей е изчаквала да говори с него и, според френски и американски официални лица, Макрон е заявил нуждата от въздушни удари. Еманюел Макрон също претендира, че е убедил Доналд Тръмп да не изтегля своите военнослужещи от Сирия, но каквото и да е, изтегляне щеше да се случи в месеците напред, а не веднага.\r\nМакрон изрази вижданията си, че военна намеса трябва да последва като отговор на химическата атака от режима на Асад. Френската страна е заемала твърда позиция по този случай и преди. През 2013 г. Франсоа Оланд инициираше военни нападения, докато Дейвид Камерън се обърна към Камарата на общините за позволение за военна интервенция и се провали.\r\nИма повече смисъл, дори логистично, за САЩ да поддържа връзка повече с Франция, отколкото с Великобритания. Еманюел Макрон заяви отрано, че има доказателства за извършване на химическа атака в Дума. Също така се смята, че Франция притежава повече военен актив, с който да допринесе, от Великобритания чиято отбрана страда от съкращения и която, за разлика от Франция, не може да използва военни кораби и бойни самолети в атаката.\r\nВ края на деня, обаче, разликата в доставянето беше относително малка. Франция изстреля 12 ракети, докато Великобритания 8. „Черната работа“, както винаги, бе свършена от САЩ, която изстрела 85 ракети. Колко точно щети бяха нанесени, след като сирийците евакуираха базите си и преместиха оборудването си благодарение на ранното предупреждението на Тръмп в „Туитър“, остава спорен въпрос.\r\n***", "date": "2018.04.17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/17/2511869/blagoevgrad-proleten-festival-na-savremennoto-izkustvo-2018-prodalzhava-s-dve-izlozhbi-v-grada.html", "text": "Благоевград отново се превръща в столица на съвременното изкуство. Изданието на „Пролетен фестивал на съвременното изкуство“ съчетава две изложби. „Стаички“ ще бъде открита на 20 април от 12.00 часа в галерията Св. Лука, кв. „Вароша“. Това съобщиха от пресцентъра на Община Благоевград.\r\n След няколко успешни издания на изложбата , предизвикателствата, вдъхновенията, багрите и различните стилове продължава. В тазгодишното издание на „Стаички“ участие ще вземат Борис Колев, Васко Славков, Георги Георгиев-Жорас, Десислава Христова-Тошева, Ивайло Стоянов, Лъчезар Бояджиев, Спартак Дерменджиев. Куратор на експозицията е известният благоевградски художник Сашо Стоицов. \r\n Фестивалът представя и още една изложба- на Национална галерия- Музей за съвременно изкуство – Самси, Арсенал. Откриването ще бъде на 20 април /петък/ от 18:00 часа в Градска художествена галерия. Официалното отриване ще започне с музикален пърформанс на Ивайло Стоянов по произведенията от изложбата. Участниците, които ще представят своите трудове в експозицията са Аделина Попнеделева, Боряна Росса, Rassim® , Людмил Лазаров, Сашо Стоицов, Станислав Памукчиев. Куратор на изложбата е Надежда Джакова. Картините ще бъдат изложени в Градска художествена галерия до 20 май 2018 година.", "date": "2018.04.17", "title": "Благоевград: „Пролетен фестивал на съвременното изкуство 2018“ продължава с две изложби в града"}
{"url": "http://www.focus-news.net/news/2018/04/17/2511872/", "text": "Първите минути на днешното издание на предаването „Добре дошли в Свищов“ на Радио „Фокус“ – Велико Търново ще са посветени на тема с продължение. През миналата седмица Ви разказахме за националния музикален конкурс „Звездици за Лора“, чието 14-то издание се проведе в града. Днес ще Ви представим победителите и ще Ви потопим в духа на събитието. И още – през настоящата седмица в Свищов предстоят още редица културни събития, които са част от Пролетния календар на Общината. В края на седмицата ще се проведе първият концерт на най-новия духов оркестър в крайдунавския град. Преди броени месеци ентусиасти от Свищов възродиха дълбоката традиция на духовата музика в града. От къде е дошла идеята за това и кои са музикантите от новия оркестър ще попитаме Деян Йорданов, диригент. Паралелно с това събитие ще се случи още една културна проява, посветена на музиката. Предстои представянето на книгата „Свищовски духови оркестри“, чиито автор е доц. д-р Юлия Николова, а в издаването активно се е включила Община Свищов. Повече по темата ще научим от съставителката на изданието.  \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.04.17", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/04/17/2511870/kyustendil-v-grada-shte-bade-pochetena-pametta-na-alpinistite-lyudmil-yankov-i-stoyan-nakov.html", "text": "В Кюстендил ще бъде почетена паметта на алпинистите Людмил Янков и Стоян Наков. Това съобщи за Радио „Фокус” – Кюстендил Силвия Михова, секретар на Туристическо дружество „Осогово”. Отдаването на почит към двамата алпинисти ще се проведе от 11.00 часа пред възпоменателния паметник в града. Людмил Янков загива на 17 април 1988 година, по време на тренировъчен лагер на националния отбор по алпинизъм под връх „Камилата”. „Пред паметния знак туристи, ученици и приятели ще се съберем, за отдадем почит към паметта на героя от Еверест, поета Людмил Янков и талантливият млад алпинист Стоян Наков. Паметта трябва да е жива”, каза Силвия Михова.\r\nВенцеслав ИЛЧЕВ", "date": "2018.04.17", "title": "Кюстендил: В града ще бъде почетена паметта на алпинистите Людмил Янков и Стоян Наков"}
{"url": "http://www.focus-news.net/news/2018/04/17/2511871/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата,, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2018.04.17", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/04/17/2511873/pss-neblagopriyatni-sa-usloviyata-za-turizam-v-planinite.html", "text": "Неблагоприятни са условията за туризъм в планините. Това съобщиха за Агенция „Фокус“ от  Планинската спасителна служба (ПСС) към Българския червен кръст (БЧК). Планинските спасители обърнаха внимание, че през нощта в някои части на планините е валяло дъжд и поради това теренът е мокър, хлъзгав, а на места има разкъсана снежна покривка. Във високите части на Рила и Пирин условията са зимни. На места в Стара планина превалява слаб дъжд и е облачно, на други времето е тихо с разкъсана облачност. Температурите навсякъде са положителни. Препоръките на планинските спасители към туристите са да се съобразяват с метеорологичната обстановка. От ПСС предупредиха, че след обяд в планините от Западна България се очаква развитие на  валежи с гръмотевична дейност, което крие съществена опасност. През изминалото денонощие не са регистрирани инциденти в планините.  \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2018.04.17", "title": "ПСС: Неблагоприятни са условията за туризъм в планините"}
{"url": "http://www.focus-news.net/news/2018/04/17/2511874/pazardzhik-ogranichenie-na-dvizhenieto-e-vavedeno-po-glaven-pat-i-8-ot-v-uchastaka-ot-izhoda-na-oblastniya-tsentar-do-razklona-za-selo-tsalapitsa.html", "text": "Ограничение на движението е въведено по главен път I-8 от в участъка от изхода на Пазарджик до разклона за село Цалапица, съобщи за Радио „Фокус“ – Пазарджик дежурният в Областно пътно управление – Пазарджик. Поетапно ще се затварят лява и дясна ленти за движение поради аварийно запълване на появили се деформации на пътната настилка с топла асфалтова смес. Пътните настилки по направлението са мокри. Патрул на „Пътна полиция“ е разположен на изхода на Пазарджик.\r\nАлбена ЖИЛЕКОВА", "date": "2018.04.17", "title": "Пазарджик: Ограничение на движението е въведено по главен път I-8 от в участъка от изхода на областния център до разклона за село Цалапица"}
{"url": "http://www.focus-news.net/news/2018/04/17/2511875/yens-stoltenberg-v-turtsiya-vazdushnite-udari-v-siriya-sa-yasno-poslanie-kam-bashar-asad-i-negovite-sayuznitsi.html", "text": "Генералният секретар на НАТО Йенс Столтенберг, който бе на посещение в Турция на 16 април, предупреди, че американските въздушни удари, насочени срещу режима на Башар Асад в Сирия, са „ясно послание\" и към съюзниците му - Русия и Иран, пише вестник Hurriyet.\r\nВ изявление за телевизионния канал NTV, норвежецът обвини Русия във възпрепятстване усилията на ООН за независимо разследване на предполагаемото използване на химическо оръжие в сирийския град Дума. \r\n„Тази операция отправи ясно послание на режима на Асад и неговите поддръжници Русия и Иран. Тя им показа, че международната общественост не наблюдава тихо какво се случва там\", заяви Столтенберг, като добави, че също така приветства подкрепата на Турция за въздушните удари, нанесени от САЩ, Великобритания и Франция.\r\nСъщевременно той подчерта, че операцията е била насочена към „намаляване на капацитета за използване на химическо оръжие\".\r\n„Имаше усилия за независимо разследване на предполагаемото използване на химическо оръжие в Сирия, но Русия го възпрепятства\", заяви генералният секретар на НАТО. \r\nСтолтенберг бе на посещение в турската столица Анкара за официални разговори в резултат на въздушните удари в Сирия.\r\nЩо се отнася до закупуването от Турция на руските противоракетни системи С-400, Столтенберг заяви, че това е „национално решение\", което Анкара трябва да вземе. \r\n„Това е национално решение. Важното за НАТО е дали ще бъде интегрирано в системата на Алианса за противовъздушна отбрана\", поясни норвежкият политик.  \r\nСлед като беше посрещнат с военна церемония в Министерството на отбраната в Анкара, Столтенберг се срещна с министъра на отбраната Нуретин Джаникли. Не бяха дадени повече подробности за проведения разговор между двамата. В Анкара генералният секретар на НАТО се срещна също с президента на Турция Реджеп Тайип Ердоган и министъра на външните работи Мевлют Чавушоглу. .Тереза Герова", "date": "2018.04.17", "title": "Йенс Столтенберг в Турция: Въздушните удари в Сирия са ясно послание към Башар Асад и неговите съюзници"}
{"url": "http://www.focus-news.net/news/2018/04/17/2511855/kathimerini-gratskoto-zname-stana-povod-za-novo-naprezhenie-mezhdu-atina-i-ankara.html", "text": "Надеждите, че напрежението между Атина и Анкара може ще отслабне, след като гръцкият министър-председател Алексис Ципрас разговаря по телефона с турския си колега Бинали Йълдъръм, бяха разбити на пух и прах в понеделник, след като последният отново се опита да постави под въпрос гръцкия суверенитет върху части от Егейско море, коментира електронното издание Kathimerini.\r\nВ понеделник  Йълдъръм заяви, че турската брегова охрана е свалила гръцко знаме от остров в Егейско море в „оспорвана зона\", който според съобщенията в медиите е бил издигнат от трима гърци в петък.  \r\nГоворителят на гръцкото правителство Димитрис Цанакопулос обаче подчерта, че няма доказателства за „нарушаване на гръцката територия\", и заяви, че твърдението на Йълдъръм „напълно провокативно и осъдително\", добавяйки, че „Гърция никога няма да приеме теорията за „сиви зони\" или поставяне под съмнение на нейния териториален суверенитет“.\r\nПрез 1996 г. спорът за сувернитета на островната група Имия (Кардак) доведе двете страни до ръба на войната през 1996 г. \r\n„Йълдъръм  трябва да бъде по-внимателен. Призоваваме Турция да се върне по пътя на зачитането на международното право\", подчерта Цанакопулос, добавяйки, че турските власти трябва да „поемат инициативата за премахване на напрежението\".\r\nСъщевременно говорителят на гръцкото правителство увери, че „ние продължаваме да разследваме въпроса по един спокоен и много сериозен начин\".\r\nОт редакцията отбелязват, че според кмет на населено място в близост до острова, където се предполага, че са се развили събитията, твърди, че издигнатото гръцко знаме все още е на мястото си. Говорител на местната брегова охрана също заяви, че не е имало признаци за турска намеса на островчето.\r\nКметът разказва за случая: „Бяха три деца, дошли на острова за Великденските празници\", след което допълни: „Те не разбират какво биха могли да предизвикат\".\r\nДруг представител на властите отбеляза, че не е ясно дали младежите са вдигнали или свалили гръцкото знаме. Той също така не изключи възможността то да е било издухано от вятъра.Тереза Герова", "date": "2018.04.17", "title": "Kathimerini: Гръцкото знаме стана повод за ново напрежение между Атина и Анкара"}
{"url": "http://www.focus-news.net/news/2018/04/17/2511882/mvr-startira-operatsiya-na-patna-politsiya-24-chasa-skorost.html", "text": "Утре, 18 април, от 06.00 часа, до 06.00 часа на 19 април на територията на страната ще се проведе операция на „Пътна полиция“ „24 часа скорост“. Тя е заложена в календара на Европейската мрежа на службите на Пътна полиция (TISPOL) и аналогични проверки ще има на територията на целия Европейски съюз, съобщиха от пресцентъра на МВР. Основната цел на операцията е контрол на скоростта, която е една от основните причини за тежки пътнотранспортни произшествия. \r\nВ акцията ще участват 314 служители. Ще се следи от 684 точки за контрол с 148 мобилни камери, 28 преносими /т. нар. камери на триноги/ и 23 стационарни камери. \r\nПодробности за предстоящата операция ще бъдат оповестени днес на пресконференция от 10.30 часа в сградата на Главната дирекция „Национална полиция“.", "date": "2018.04.17", "title": "МВР: Стартира операция на „Пътна полиция“ „24 часа скорост“"}
{"url": "http://www.focus-news.net/news/2018/04/17/2511877/vidin-vlazhni-sa-patnite-nastilki-v-oblastta-na-mesta-prevalyava-slab-dazhd.html", "text": "Влажни са пътните настилки във Видинска област, на места превалява слаб дъжд, каза за Радио „Фокус“ – Видин дежурният служител в Областно пътно управление – Видин. Той посочи, че най-много автомобили се движат по път I-1 Монтана – Видин в посока за граничен пункт „Дунав мост 2“. Натоварено е движението в участъка Видин – Дунавци. \r\nВъв Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания.\r\nАнна ЛОЗАНОВА", "date": "2018.04.17", "title": "Видин: Влажни са пътните настилки в областта, на места превалява слаб дъжд"}
{"url": "http://www.focus-news.net/news/2018/04/17/2511879/hristina-shopova-zam-kmet-na-blagoevgrad-predizvikatelstva-vdahnoveniya-i-obedinyavane-na-raznoobrazni-vkusove-sa-zalozheni-v-kulturniya-kalendar-na-obshtinata.html", "text": "Предизвикателства, вдъхновения и обединяване на разнообразни вкусове са заложени в културния календар на Община Благоевград. Това каза в сутрешния блок „Добро утро, България“ на Радио „Фокус“ зам.-кметът на Благоевград Христина Шопова. По думите й с началото на IV международно издание на Благоевград „Блус и Джаз“ стартира и „Пролетният фестивал на изкуствата“ в града. Шопова посочи още, че у нас култура се прави трудно, но не е невъзможно, като със съдействието и подкрепата на дългогодишни партньори, културният календар на Общината се обогатява и развива с всяка година. Тя добави, че целта е Благоевград да стане фестивален център в национален мащаб. \r\n\"Много важно събитие в нашия календар на 20 април Благоевград отново ще се превърне отново в столица на съвременото изкуство, тъй като ще съчетаем две изложби. Стаички ще бъде открити на 20 април, от 12.00 часа в галерия \"Свети Лука\" в квартал \"Вароша\". След няколко успешни издания на тази изложба предизвикателствата, вдъхновенията и различните стилове продължават. Фестивалът ще представи още една изложба на национална галерия музей на съвремените изкуства станция \"Арсенал\" откриването отново ще бъде в петък на 20 април, от 18.00 часа в Градска художествена галерия. Този път сме приготвили интересен музикален перформънс на Ивайло Стоянов\", обясни тя. \r\nЗам.-кметът на Благоевград  Христина Шопова повдигна и завесата пред фестивала „Франкофоли“, разкривайки, че сред участниците тази година ще бъде момче с български корени, прочуло се във Франция. Събитието и тази година ще бъде безплатно, привличайки туристи и от Сърбия, Гърция и Турция, а цялата програма ще бъде разкрита след броени дни.", "date": "2018.04.17", "title": "Христина Шопова, зам.-кмет на Благоевград: Предизвикателства, вдъхновения и обединяване на разнообразни вкусове са заложени в културния календар на Общината"}
{"url": "http://www.focus-news.net/news/2018/04/17/2511876/burgas-gradat-e-domakin-na-obuchitelen-seminar-za-predpriemachi.html", "text": "В Бургас ще се проведe първият обучителен семинар за предприемачи – част от инициативата за подпомагане на малкия бизнес в България, чиито инициатори са вестник „24 часа“ и Изпълнителната агенция за насърчаване на малките и средните предприятия (ИАНМСП). Това съобщиха от пресцентъра на Община Бургас. Партньори на инициативата са Министерството на икономиката, Конфедерацията на работодателите в България (КРИБ), Българската агенция за експортно застраховане (БАЕЗ) и Пощенска банка. Събитието ще постави фокус върху възможностите за финансиране на проекти по Оперативна програма „Конкурентоспособност“, за увеличаване на продажбите и търсене на нови пазари чрез инструментите на ИАНМСП в България и чужбина, както и за разширяване на производството чрез инвестиции в нови машини с помощта на банкови кредити. Внимание ще бъде отделено и на застраховането на различни рискове, свързани с дейността на фирмите. Участниците в семинара ще получат съвети как да си осигурят защита от държавата при неплащане, забавено плащане по търговска сделка или изпадане в несъстоятелност на партньорски фирми. Участието в семинара е напълно безплатно за бизнеса. Право на участие имат всички малки и средни предприятия от региона. Семинарът ще се проведе от 14 часа в Експозиционен център „Флора“ в Приморски парк.", "date": "2018.04.17", "title": "Бургас: Градът е домакин на обучителен семинар за предприемачи"}
{"url": "http://www.focus-news.net/news/2018/04/17/2511860/new-europe-ek-mozhe-da-preporacha-zapochvaneto-na-pregovori-za-prisaedinyavane-na-makedoniya-i-albaniya.html", "text": "Европейската комисия може да препоръча стартиране на преговорите за присъединяване на две балкански страни - Албания и Македония, отбелязва електронното издание New Europe.\r\nСкопие и Атина се договориха тази година да ускорят разговорите за прекратяване на спора, който блокира присъединяването на бившата югославска република към Европейския съюз и НАТО. Гърция, която има право на вето за приемане на нови държави в двете организации, смята, че името Македония включва териториални претенции към един от нейните северни региони, носещ същото име.\r\nСкопие, надявайки се, че въпросът ще бъде решен преди срещата на върха на НАТО в Брюксел през юли, предложи да се използва географско определение, за да се разграничат имената на двете територии.\r\n„Предложенията са за Република Северна Македония, Република Горна Македония, Република Македония-Вардар и Република Македония (Скопие)\", заяви наскоро премиерът Зоран Заев след срещата на върха на Западните Балкани в Лондон.\r\nВ момента се водят преговори за присъединяване на Сърбия и Черна гора, но ЕК иска към тях да бъдат включени Албания и Македония.\r\nЕвропейският комисар по разширяването и политиката на добросъседство Йоханес Хан и Върховният представител на ЕС по въпросите на външните работи и политиката на сигурност Федерика Могерини ще посетят Тирана, за да предадат доклада за напредъка на албанското правителство, след което ще пътуват до Скопие.\r\nЕК иска правителствата на тези страни да не оставят място на съмнение за стратегическата си ориентация и ангажираност, и да покажат решителност и напредък.Тереза Герова", "date": "2018.04.17", "title": "New Europe: ЕК може да препоръча започването на преговори за присъединяване на Македония и Албания"}
{"url": "http://www.focus-news.net/news/2018/04/17/2511888/dobrich-tsentralnata-gradska-chast-e-s-narusheno-vodopodavane-poradi-otstranyavane-na-avariya.html", "text": "Централната градска част е с нарушено водоподаване поради отстраняване на авария, по информация на ВиК – Добрич, предаде кореспондентът на Радио „Фокус” – Варна. Водоподаването в центъра на града е спряно в 8.30 часа до отстраняване на проблема. В Добрич екипи на ВиК работят и в други зони, поради това с нарушено водоподаване са част от улиците „Батак“, ул. „П.Р.Тошев“, ул. „Средна гора“, Рилските блокове, ЖК „Добротица“, квартала над ЖП гара – Юг, бул. „Трети март“ 59 и в ЖК „Рилци“. В областта в Район Добрич-селска с нарушено водоснабдяване са с. Карапелит, с. Свещарово, с. Бдинци, с. Алцек, с. Хитово, с. Победа, с. Овчарово, Помпена станция (ПС)  Оброчище“ и ПС „Гешаново“, в Район Балчик - с. Оборище и с. Брястово, в Район Каварна - ул. „България“ в морския град, в Район Генерал Тошево – местността „Скендерле могила“ - с. Балканци, с. Тригорци и с. Конаре, и в Район Шабла - с. Тюленово.\r\nЖулиета НИКОЛОВА", "date": "2018.04.17", "title": "Добрич: Централната градска част е с нарушено водоподаване поради отстраняване на авария"}
{"url": "http://www.focus-news.net/news/2018/04/17/2511883/api-ogranicheno-e-dvizhenieto-na-avtobusi-po-patya-rilski-manastir-pastra-v-rayona-na-rilski-manastir-poradi-srutvane-na-skalna-masa.html", "text": "Ограничено е движението на автобуси по път III-107 Рилски манастир - Пастра, в района на Рилски манастир, трафикът на леки автомобили се осъществява в една лента, поради срутване на скална маса. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.04.17", "title": "АПИ: Ограничено е движението на автобуси по пътя Рилски манастир - Пастра, в района на Рилски манастир, поради срутване на скална маса"}
{"url": "http://www.focus-news.net/news/2018/04/17/2511884/krasimir-uzunov-shtom-sarbiya-i-cherna-gora-iskat-da-vlyazat-v-es-ne-tryabva-da-imat-problemi-sas-sasednite-darzhavi.html", "text": "Щом Сърбия и Черна гора искат да влязат в ЕС, не трябва да имат проблеми със съседните държави. Това каза Красимир Узунов, президент на Радио и Агенция „Фокус“, в интервю за предаването „Тази сутрин“ по бТВ.\r\nТой посочи, че от  Сърбия са казали, че не искат в НАТО, а в ЕС. \"За да влязат в ЕС не трябва да имат проблем със съседните държави. Същото се отнася и за Черна гора, т.е. трябва да се решават проблемите\", каза Узунов и изброи ратифицирането на границата между Черна Гора и Косово и признаването на Косово от страна на Сърбия. \"Миналата седмица пак сръбският военен министър Александър  Вулин отиде в една база до Куршумлия и каза: “Защо ни обвиняват, че ние искаме да си вземем нашата бивша югопровинция“. Тоест, това няма как да не се отразява на целия климат на Гърция – Турция\", посочи Узунов. \r\nСпоред него срещата в София ще бъде една спирка по дългия път към омиротворяване на Балканите. \r\n\"Смятам, че Александър Вучич и Хашим Тачи могат да седнат на една маса, защото са го правили вече в Брюксел, но американската преценка е, че преговорният процес под егидата на ЕС е неефективен, а ние играем ролята на ЕС. Тук е въпросът дали ще дойдат испанците, дали ще дойдат страните, които не признават Косово\", посочи още президентът на Радио и Агенция \"Фокус\". \r\nТой обясни, че балканската политика и шахматната дъска са много сложни и обърна внимание на книгата на Збигнев Бжежински \"Голямата шахматна дъска\", като призова тя да бъде прочетена отново.", "date": "2018.04.17", "title": "Красимир Узунов: Щом Сърбия и Черна гора искат да влязат в ЕС, не трябва да имат проблеми със съседните държави"}
{"url": "http://www.focus-news.net/news/2018/04/17/2511887/pred-sgradata-na-sdvr-shte-se-provede-preskonferentsiya-vav-vrazka-s-predprietite-merki-otnosno-predstoyashtata-futbolna-sreshta-mezhdu-otborite-na-tsska-i-levski-na-18-april.html", "text": "От 14.00 часа пред сградата на Столичната дирекция на вътрешните работи (СДВР) на ул. \"Антим I\" №5 служители от СДВР ще предоставят информация за предприетите мерки за охрана на обществения ред и организацията на движението в София във връзка с предстоящата футболна среща между отборите на \"ЦСКА\" и \"Левски\", която ще се проведе на 18 април. Това съобщиха от пресцентъра на МВР.", "date": "2018.04.17", "title": "Пред сградата на СДВР ще се проведе пресконференция във връзка с предприетите мерки относно предстоящата футболна среща между отборите на \"ЦСКА\" и \"Левски\" на 18 април"}
{"url": "http://www.focus-news.net/news/2018/04/17/2511885/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-april.html", "text": "Софийска вода” временно ще прекъсне водоснабдяването в някои части на столицата на 18 април 2018 г. (сряда), съобщиха от пресцентъра на дружеството.\r\nВъв връзка с подмяна на спирателен кран на бул. „Тодор Александров“ жк. „Илинден“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на бул. „Вардар“, бул. „Тодор Александров“, бул. „Константин Величков“, бул. „Александър Стамболийски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ ъгъла с ул. „Хисаря“.\r\nВъв връзка с реконструкция на уличен водопровод на бул. „Гоце Делчев“ жк. „Бели брези“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул. „Гоце Делчев“ от ул. „Дойран“  до  бул. „България“ (нечетни номера);\r\n- ул. „Солун“ от бул. „Гоце Делчев“ до ул. „Хайдушка гора“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ ъгъла с ул. „Битоля“.\r\nВъв връзка с подмяна на спирателен кран на бул. „Ген. Едуард Тотлебен“ Център, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- бул. „Ген. Едуард И. Тотлебен“ от бул. „Ген. Михаил Д. Скобелев“ до ул.„Йоаким Кърчовски“;  \r\n- ул. „Кирил Пейчинович“ от ул. „Владайска“ до бул. „Ген. Едуард И. Тотлебен“;\r\n- ул. „Георги Данчов - Зографина“ от ул. „Владайска“ до бул. „Ген. Едуард И. Тотлебен“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ген. Едуард И. Тотлебен“ ъгъла с ул. „Георги Данчов - Зографина“.\r\nВъв връзка с подмяна на сградно водопроводно отклонение на ул. „Тулово“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на бул. „Евлоги и Христо Георгиеви“ от бул. „Цар Освободител“ до ул. „Шипка“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ ъгъла с ул. „Мургаш“.\r\nВъв връзка с изпълнение на инвестиционен проект за подмяна на уличен водопровод на ул. 82 кв. „Симеоново“ вилна зона „Симеоново-север“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района между:\r\n- ул. „Света Мария Магдалина“, ул. 82, ул. 83, ул. 85 и ул. „Шумако“;\r\n- ул. 82  №5, №7, №9, №11 и ул. 83 от №1 до №4 А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Мария Магдалина “ ъгъла с ул. 82.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Кипарис“ с. Лозен, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Могила“, ул. „Васил Левски“, ул. „Свети Спас“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обретеница“ ъгъла с ул. „Рашовец“.\r\nВъв връзка с подмяна на сградно водопроводно отклонение на ул. „Дунавски лебед“ кв. „Васил Левски“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на бул. „Ботевградско шосе“, ул. „Рилска обител“, ул. „Константин Фотинов“, ул. „Станислав Доспевски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Грую“ ъгъла с ул. „Дунавски лебед“.\r\nВъв връзка с реконструкция на уличен водопровод на бул. „Инж. Иван Иванов“ жк. „Сердика“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на ул. „Костенец“, бул. „Инж. Иван Иванов“, ул. „Арх. П. Момчилов“, ул. „Гюешево“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гюешево“ в двора на Професионална гимназия по електроника.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.17", "title": "Софийска вода” временно ще прекъсне водоснабдяването в някои части на столицата на 18 април"}
{"url": "http://www.focus-news.net/news/2018/04/17/2511878/krasimir-uzunov-problemi-koito-sa-natrupvani-sas-stoletiya-i-krav-koyato-e-natrupvana-prez-poslednite-20-25-g-e-trudno-da-bade-navaksana-s-edno-predsedatelstvoto-na-balgariya.html", "text": "Проблеми, които са натрупвани със столетия, и кръв, която е натрупвана през последните 20-25 г., е трудно да бъде наваксана с едно Председателството на България. Това каза Красимир Узунов, президент на Радио и Агенция „Фокус“, в интервю за предаването „Тази сутрин“ по бТВ.\r\n„Ние печелим авторитет в Европа и като място и тук имаме един голям късмет, че лично за мен сърбите още предпочитат да бъдат проруски вместо проевропейски. За съжаление, държавата и организацията им е много по-добра и ще вървят по-напред. На нас ни липсва експертиза, защото не можем сега да започнем едни преговори за сдобряване и да ги докараме до успешен завършек, когато ни липсва бекграунда за последните 20 г.“, каза още той и посочи, че до май месец има много време все още, на Балканите много неща се случат бързо. \r\n„Това, което е за адмириране лично за мене, е, че усилията на България да постави темите за Западните Балкани и изобщо балканския проблем пред Европа и света са успешни, защото от времето на войните за Южна Югославия никога не се е говорило никога за Балкани. Но естествено тук има и много фактори, които са вън и независимо от нашето съзнание. За съжаление, на Балканите нещата не могат да се развиват толкова бързо, както на нас ни се иска – т.е. едно председателство, второ председателство, трето председателство няма да са достатъчни, за да се достигне до вариант интеграция. Ето днес трябва да излезе докладът за напредъка на Македония, утре трябва да говори Могерини пред македонския парламент. Вече има един спор трябва ли да има референдум за името или не трябва да има, защото според албанските партии не трябва да има, а според Зоран Заев трябва да се придържаме към този проблем“, обясни Узунов.\r\n„Миналата седмица излезе една много интересна статия на ген. Уесли Кларк, който беше командващ силите в НАТО, който заедно с Ричард Холбрук водеха преговорния процес Дейтън по това време -1995 г. И той казва така: „Балканите не трябва да се оставят на заден план, защото там може да възникне конфликт” - от една страна, има интерес на западните държави, от друга има интерес от Русия, от трета има разминаване с шефовете от Интерпол, че вече са над 1200 бойците на Ислямска държава, лично за мен някъде са около 1400-1500.  След това е и влиянието на Китай, защото те казват, че Китай е готов да предложи инфраструктурни проекти на Балканските държави, което обаче като изхождаме от опита в Африка, който приложи Китай, върви с друга паралелна програма. Чрез навлизането на китайските инвестиции се създават ред градове, разширяването на китайската държава и населението на Китай търси територии и Африка е една великолепна възможност за това нещо. Кларк предупреждава, че такава експанзия може да се очаква на Балканите. Като териториално присъствие и като население ние свикнахме с китайци, те са много повече в Белград - там където има повече предизвикателства и където има възстановяване особено след войната“, каза още той и посочи, че за разлика от нас те са готови да работят, което е голяма разлика.\r\n„Освен това имаше едно изявление на един професор от университета „Джон Хопкинс“, който казва, че сърбите трябва да свикнат с две неща – по принцип светът трябва да приеме, че Косово е независимо, а че сърбите в Северно Косово трябва да имат права. Препратката е към изявлението на Борисов в Прищина, който в прав текст каза, че въпреки, че получихме, медал за това, че преди 10 г. сме признали Косово, трябва да продължат преговорите със Сърбия“, каза Узунов.", "date": "2018.04.17", "title": "Красимир Узунов: Проблеми, които са натрупвани със столетия, и кръв, която е натрупвана през последните 20-25 г., е трудно да бъде наваксана с едно Председателството на България"}
{"url": "http://www.focus-news.net/news/2018/04/17/2511889/otbelyazvame-svetovniya-den-na-hemofiliyata.html", "text": "На 17 април Българската асоциация по хемофилия отбелязва Световния ден на хемофилията с кръгла маса на тема:  „Ортопедични увреждания и лечение на пациентите с хемофилия в България“. А на 21 април 2018 г. Асоциацията за 3-та поредна година кани всички да се включат във велопоход „Заедно“ в подкрепа на хората с хемофилия. Социалноспортното събитие стартира точно в 11.00 часа едновременно в 4-те най-големи града у нас (София, Пловдив, Варна и Бургас) и ще премине под патронажа на Датското посолство в София и Министерство на здравеопазването. Това съобщиха от пресцентъра на Столична община. Маршрутите и в 4-те града са леки и по-скоро символични, съобразено с децата и болните, които ще се включат.\r\nВижте как посланикът на Дания у нас се включи в социалната кампания „Споделянето е сила!“ – . Н. Пр. Сьорен Якобсен е официален патрон на тазгодишната кампания и ще се присъедини към велопоход „Заедно“ в град София!\r\nПо случай световния ден на хемофилията – 17 април, Българска асоциация по хемофилия призовава всички да включат червена светлина във вечерта на 17-ти в знак на съпричастност към хората с вродени нарушения в кръвосъсирването.\r\nА в събота, 21 април, кани всички да се включат в социалноспортното събитие, което в град София тръгва в 11:00 ч. от Пилоните на НДК с маршрут: от НДК по бул. „Витоша“ до пешеходната зона, през пешеходната зона до Съдебната палата, по бул. „Витоша“, пред хотел \"Балкан\", бул. \"Дондуков\" надясно до паметника Левски (прави се кратка почивка). След това по бул. „Васил Левски“, наляво по бул. „Цар Освободител“ до Орлов мост, надясно по бул. „Евлоги и Христо Георгиеви“ до НДК. След това по бул. „Пенчо Славейков“ наляво по бул. „Витоша“ до входа на Южния парк, където ще е и финалът на велопоход “Заедно”.\r\nЗа трета поредна година Асоциацията организира велопоход „Заедно“ в подкрепа на хората, страдащи от това сериозно социалнозначимо заболяване. Тази година кампанията ще премине под надслов „Споделянето е сила“, с което се призовава публичният сектор и здравните институции да станат по-колаборативни с неправителствените организации, които работят в посока подобряване на условията на живот на деца, младежите и възрастните в този специфичен случай – пациентите с хемофилия. Всички хора, организации и институции са поканени да се обединят в името на една благородна кауза.", "date": "2018.04.17", "title": "Отбелязваме Световния ден на хемофилията"}
{"url": "http://www.focus-news.net/news/2018/04/17/2511893/uchenitsi-v-silistra-kam-vitseprezidenta-iliyana-yotova-imame-li-badeshte-v-balgariya.html", "text": "Искаме да останем и да работим тук, в България. Но как да създадем семейство и да се грижим за него със заплата от 500 лв.? С този въпрос се обърнаха към вицепрезидента Илияна Йотова абитуриенти от Професионална гимназия по стопанско управление, администрация и услуги „Атанас Буров“ в Силистра. Това съобщиха от прессекретариата на държавния глава.\r\nИлияна Йотова посочи, че е необходима волята на държавата, която да създаде конкретни политики за по-слабо развитите региони, за да бъдат задържани младите хора в тях. „Необходимо е целево финансиране за тези региони“, убедена е вицепрезидентът. \r\n„Имаме 4-5 града, в които се съсредоточи голяма част от населението в България. В същото време много места с потенциал за развитие обезлюдяха“, посочи Илияна Йотова. Липсва визия за страната ни през следващите години, отбеляза вицепрезидентът. \r\nСпоред Илияна Йотова тази политика трябва да се прави с хората по места, а не в кабинетите в София. „Основната роля е ваша, на младите хора“, обърна се вицепрезидентът към учениците. „Защото вие сте строителите на съвременна България – така, както бе построена държавата ни след Освобождението“, отбеляза Илияна Йотова.  \r\nНа срещата бе повдигнат въпросът за отношението на обществото към учителската професия, за сринатия авторитет на учителя. Споделени бяха мнения, че учителският труд все повече се бюрократизира. \r\nОбсъдени бяха предизвикателствата пред пазара на труда. Младите хора настояват за по-голям синхрон между образованието и професионалната реализация. Необходимо е преформатиране на образователната система. Като пример за резултатна политика Илияна Йотова посочи дуалното образование в страни като Германия и Швейцария. По думите й в България не са достатъчни само пилотните проекти по тази програма. \r\nДискутиран бе и въпросът за корупцията, която по думите на вицепрезидента е прояла отвсякъде обществото ни. \r\nМнения по широк диапазон от теми споделиха с Илияна Йотова завършващите средно образование. Те живо се интересуват от случващото се в Европейския съюз, от мястото на България в него и външната политика на страната ни, от предизвикателствата пред сигурността, от запазването на европейското финансиране в настоящия му вид. Вицепрезидентът е категорична, че не трябва да се променя философията на финансиране с европейски средства и финансовите инструменти от Плана „Юнкер“ изцяло да заменят кохезионната политика. „България трябва да си отговори на въпроса кои са приоритетните области, в които тя ще инвестира тези средства“, заяви Илияна Йотова.  \r\nОтносно кризата в Сирия и противопоставянето между Запада и Русия вицепрезидентът отбеляза, че Европа изостави лидерската си позиция и не си направи изводите от Арабската пролет. „Със санкции и междудържавни конфликти не може да се води битката с „Ислямска държава“. Без Русия не можем да се справим с тероризма“, заяви Илияна Йотова. \r\n„Визитната картичка на нашата гимназия е проектната дейност“, отбеляза от своя страна Дочка Милушева – директор на ПГСУАУ „Атанас Буров“, която представи пред вицепрезидента конкретните проблеми, пред които е изправено училището. Основните са остарялото техническо оборудване и липсата от години на физкултурен салон.  \r\nПрофесионалната гимназия с 55-годишна история е едно от най-престижните учебни заведения в Силистра. Възпитаниците й завоюват челни позиции на различни олимпиади, конкурси и състезания. \r\nСлед разговора с учениците вицепрезидентът Илияна Йотова посети Регионалния исторически музея в Силистра, експонатите в който представи проф. Георги Атанасов. Разгледана бе и гробница със стенописи от средата на IV век.", "date": "2018.04.17", "title": "Ученици в Силистра към вицепрезидента Илияна Йотова: Имаме ли бъдеще в България"}
{"url": "http://www.focus-news.net/news/2018/04/17/2511890/kurir-makedoniya-ramush-haradinay-pristiga-na-parvo-poseshtenie-v-makedoniya.html", "text": "Министър-председателят на Косово Рамуш Харадинай ще направи първо официално посещение в Македония, отбелязва скопското електронно издание „Курир“. В Скопие Харадинай ще бъде посрещнат от премиера Зоран Заев и други политици, съобщават медиите в югозападната ни съседка.\r\nХарадинай и Заев ще разговарят за двустранните отношения между Скопие и Прищина. Очаква се да бъде определена и датата за провеждане на междуправителствено заседание на Македония и Косово.\r\nКосовският премиер пристига в Скопие на 18 април. В същия ден в Македония ще бъде и Върховният представител на Европейския съюз по въпросите на външните работи и политиката на сигурност Федерика Могерини.Тереза Герова", "date": "2018.04.17", "title": "„Курир“ (Македония): Рамуш Харадинай пристига на първо посещение в Македония"}
{"url": "http://www.focus-news.net/news/2018/04/17/2511894/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министър-председателят на Косово Рамуш Харадинай ще направи първо официално посещение в Македония, отбелязва скопското електронно издание „Курир“. В Скопие Харадинай ще бъде посрещнат от премиера Зоран Заев и други политици, съобщават медиите в югозападната ни съседка.\r\nХарадинай и Заев ще разговарят за двустранните отношения между Скопие и Прищина. Очаква се да бъде определена и датата за провеждане на междуправителствено заседание на Македония и Косово.\r\nКосовският премиер пристига в Скопие на 18 април. В същия ден в Македония ще бъде и Върховният представител на Европейския съюз по въпросите на външните работи и политиката на сигурност Федерика Могерини.\r\n*** Надеждите, че напрежението между Атина и Анкара може ще отслабне, след като гръцкият министър-председател Алексис Ципрас разговаря по телефона с турския си колега Бинали Йълдъръм, бяха разбити на пух и прах в понеделник, след като последният отново се опита да постави под въпрос гръцкия суверенитет върху части от Егейско море, коментира електронното издание Kathimerini.\r\nВ понеделник  Йълдъръм заяви, че турската брегова охрана е свалила гръцко знаме от остров в Егейско море в „оспорвана зона\", който според съобщенията в медиите е бил издигнат от трима гърци в петък.  \r\nГоворителят на гръцкото правителство Димитрис Цанакопулос обаче подчерта, че няма доказателства за „нарушаване на гръцката територия\", и заяви, че твърдението на Йълдъръм „напълно провокативно и осъдително\", добавяйки, че „Гърция никога няма да приеме теорията за „сиви зони\" или поставяне под съмнение на нейния териториален суверенитет“.\r\nПрез 1996 г. спорът за сувернитета на островната група Имия (Кардак) доведе двете страни до ръба на войната през 1996 г. \r\n„Йълдъръм  трябва да бъде по-внимателен. Призоваваме Турция да се върне по пътя на зачитането на международното право\", подчерта Цанакопулос, добавяйки, че турските власти трябва да „поемат инициативата за премахване на напрежението\".\r\nСъщевременно говорителят на гръцкото правителство увери, че „ние продължаваме да разследваме въпроса по един спокоен и много сериозен начин\".\r\nОт редакцията отбелязват, че според кмет на населено място в близост до острова, където се предполага, че са се развили събитията, твърди, че издигнатото гръцко знаме все още е на мястото си. Говорител на местната брегова охрана също заяви, че не е имало признаци за турска намеса на островчето.\r\nКметът разказва за случая: „Бяха три деца, дошли на острова за Великденските празници\", след което допълни: „Те не разбират какво биха могли да предизвикат\".\r\nДруг представител на властите отбеляза, че не е ясно дали младежите са вдигнали или свалили гръцкото знаме. Той също така не изключи възможността то да е било издухано от вятъра.\r\n*** Генералният секретар на НАТО Йенс Столтенберг, който бе на посещение в Турция на 16 април, предупреди, че американските въздушни удари, насочени срещу режима на Башар Асад в Сирия, са „ясно послание\" и към съюзниците му - Русия и Иран, пише вестник Hurriyet.\r\nВ изявление за телевизионния канал NTV, норвежецът обвини Русия във възпрепятстване усилията на ООН за независимо разследване на предполагаемото използване на химическо оръжие в сирийския град Дума. \r\n„Тази операция отправи ясно послание на режима на Асад и неговите поддръжници Русия и Иран. Тя им показа, че международната общественост не наблюдава тихо какво се случва там\", заяви Столтенберг, като добави, че също така приветства подкрепата на Турция за въздушните удари, нанесени от САЩ, Великобритания и Франция.\r\nСъщевременно той подчерта, че операцията е била насочена към „намаляване на капацитета за използване на химическо оръжие\".\r\n„Имаше усилия за независимо разследване на предполагаемото използване на химическо оръжие в Сирия, но Русия го възпрепятства\", заяви генералният секретар на НАТО. \r\nСтолтенберг бе на посещение в турската столица Анкара за официални разговори в резултат на въздушните удари в Сирия.\r\nЩо се отнася до закупуването от Турция на руските противоракетни системи С-400, Столтенберг заяви, че това е „национално решение\", което Анкара трябва да вземе. \r\n„Това е национално решение. Важното за НАТО е дали ще бъде интегрирано в системата на Алианса за противовъздушна отбрана\", поясни норвежкият политик.  \r\nСлед като беше посрещнат с военна церемония в Министерството на отбраната в Анкара, Столтенберг се срещна с министъра на отбраната Нуретин Джаникли. Не бяха дадени повече подробности за проведения разговор между двамата. В Анкара генералният секретар на НАТО се срещна също с президента на Турция Реджеп Тайип Ердоган и министъра на външните работи Мевлют Чавушоглу.\r\n***", "date": "2018.04.17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/17/2511891/burgas-obshtinata-obyavyava-konkurs-da-badem-zaedno-za-uspeshni-initsiativi-za-uchenitsi-uchiteli-i-roditeli.html", "text": "Атрактивни награди очакват участниците в конкурса  за съвместни инициативи между ученици, учители и родители – „Да бъдем заедно“. Това съобщиха от пресцентъра на Община Бургас. Община Бургас, съвместно с работните комисии по „Добри образователни практики“ към родителските съвети по въпросите на образованието за училищата и детските градини, консултативни органи към кмета на Общината, обявяват Конкурс на тема „Да бъдем заедно“ – за инициативи и дейности, осъществени съвместно от ученици, учители и родители. Целта на конкурса е са се популяризират добри практики за успешно взаимодействие между ученици, учители и родители. Инициативата цели, както да възнагради родителите и учителите, които вече са установили подобен модел на взаимодействие помежду си и са активна част от образователния процес на децата, така и да стимулира създаването на подобни връзки и тяхното бъдещо развитие. В конкурса може да участва всеки клас от общинско училище или група от детска градина на територията на община Бургас, които имат реализирана съвместна инициатива между ученици, учители, родители в периода от 15 септември 2017г. до 30 юни 2017г. До участие в конкурса ще бъдат допуснати предложения, включващи дейности и инициативи извън планираните от училището/детската градина събития, свързани с обучението на децата, организирани и проведени с активното съдействие и участие на родители и учители и включващи\r\nЗа кандидатстване е необходимо да бъде приложен снимков материал и да се подаде заявление в свободен текст, съдържащо следните данни:\r\n- Име на училището/детската градина;\r\n- Клас/име на група, които кандидатстват;\r\n- Имената на класния ръководител/водещ учител или учители на група, участвали в инициативата;\r\n- Имена на родителите, участвали в инициативата;\r\n- Цели на реализираната инициатива;\r\n- Описание на реализираните дейности;\r\n- Постигнати резултати.\r\nПодготвената за участие в конкурса документация следва да бъде изпратена до Община Бургас от директора на училището/детската градина с придружително писмо с изходящ номер.\r\nЯсно трябва да са посочени класа/името на групата в детската градина/, имената на класния ръководител/водещ учител или учители на група, както и имената на участвалите родители, без да се посочват лични данни на участниците.\r\nСрокът за кандидатстване е до 2 юли 2018 година. Документите трябва да се изпратят  в запечатан плик на адрес: Община Бургас, ул. „Александровска“ №26, гр. Бургас, на вниманието на: Дирекция „Образование и демографски въпроси“.\r\nКритериите за оценяване са следните:\r\n- Съответствие с изискванията на конкурса, описани в т. III. /Как се кандидатства/;\r\n- Включване: С предимство ще се ползват предложения с участието на повече деца/ученици, родители и учители;\r\n- Креативност и автентичност: С предимство ще се ползват предложенията с водеща роля на младите хора и ясна подкрепа на родители и учители. Оценява се актуалността на темата, оригиналност, личен пример и автентичност.\r\nЖури, съставено от експерти от Община Бургас и Регионално управление на образованието, съвместно с представители на Работните комисии по „Добри образователни практики“ към Родителските съвети по въпросите на образованието за училищата и детските градини, консултативни органи към Кмета на Община Бургас, ще оценят проектите и ще излъчат най-добрите.\r\nНаградите ще са в две категории – ученически клас и група от детска градина, като във всяка категория ще бъдат връчени:\r\n- Една първа награда – Обзавеждане на класната стая/стая на групата с нови мебели;\r\n- Две втори награди – Еднодневна екскурзия на класа/групата по избран от тях маршрут;\r\n- Три трети предметни награди.\r\nВсички реализирани инициативи ще бъдат качени на интернет страницата на Община Бургас, а участващите класове и групи ще получат специална грамота „Да бъдем заедно“.", "date": "2018.04.17", "title": "Бургас: Общината обявява конкурс „Да бъдем заедно“ за успешни инициативи за ученици, учители и родители"}
{"url": "http://www.focus-news.net/news/2018/04/17/2511895/obshtinskiyat-savetnik-ot-gerb-pernik-andrey-pavlov-shte-ima-priemen-den-na-18-april.html", "text": "На 18 април /сряда/ общинският съветник от ГЕРБ-Перник Андрей Павлов ще проведе приемен ден с граждани. Приемната ще се състои от 10.00 часа в сградата на Община Перник. Това съобщиха от пресцентъра на ПП ГЕРБ.\r\nАндрей Павлов зам.-председател на Постоянна комисия „Икономически въпроси, стопанска политика и инвестиции” и член на Постоянни комисии „Бюджет, финанси и европроекти” и „Децата, младежта, спорта и туризма”.", "date": "2018.04.17", "title": "Общинският съветник от ГЕРБ-Перник Андрей Павлов ще има приемен ден на 18 април"}
{"url": "http://www.focus-news.net/news/2018/04/17/2511901/posolstvoto-na-republika-balgariya-v-bern-s-bogata-programa-po-povod-balgarskoto-predsedatelstvo-na-saveta-na-es.html", "text": "Посолството на Република България в Берн е подготвило разнообразна програма от събития, свързани с Българското председателство на Съвета на ЕС.  \r\nАгенция „Фокус“ публикува събитията, които ще се проведат докрая на Българското председатекство:\r\n•18 април - Представяне на програмата и приоритетите на българското председателство на Съвета на ЕС 2018  и културна програма на тема „ Ден на България“ в Лугано;\r\n•19 април – По повод Българското председателство на Съвета на ЕС 2018 г. авторско представяне на книгата на Иван Кръстев „After Europe“ в Библиотеката за Източна Европа на Университета в Берн, организирано съвместно с Библиотеката и швейцарската НПО „Ново движение за Европа“ /NEBS/;\r\n•26 април – Лекция на посланик Меглена Плугчиева за програмата и приоритетите на Българското председателство пред швейцарския Клуб за политика и бизнес „ Target“;\r\n•06 май – Среща за българската общност със Западно- и Средноевропейския митрополит Антоний в Цюрих;\r\n•07 май – Откриване на изложбата \"Разнообразието на българските национални носии\" в Държавния музей на Княжество Лихтенщайн във Вадуц, организирана по повод Българското председателство на Съвета на ЕС 2018 г. и имаща за цел да представи разнообразието от традиционни облекла на българите, с поглед към вековните традиции на нашата страна. Експонатите са част от богатата колекция на Регионалния Етнографски Музей в Пловдив - Европейска столица на културата 2019.\r\n•08 май -  Тържествен концерт по повод Деня на Европа – 9 май и Българското председателство на Съвета на ЕС 2018  в Бароковата зала на  Villa Mettlen, Muri bei Bern с участието на известните български изпълнители Зорница Иларионова – цигулка; Мария Елена Средева – пиано; Вили Господинова – сопран; Яна Узунова – пиано;\r\n•14 май – Ден на отворените врати на посолството на Република България в Берн по повод Деня на Европа– посещение на ученици от професионалното училище в гр. Олтен, с лекция на посланик Плугчиева за България и Председателството на ЕС 2018;   \r\n•15 май - Концерт на световноизвестната оперна певица г-жа Веселина Кацарова в Зала  Tonhalle Maag, Цюрих, на който са поканени изтъкнати представители на швейцарската общественост, бизнеса, дипломатическия корпус;\r\n•25 май – Концерт по повод Деня на  българската писменост и култура в светлината на Българското председателство на Съвета на ЕС и Европейската година на културното наследство 2018  в зала Yehudi Menuhin Forum в Берн, с участие на известните български изпълнители Трио „Владигерови“;\r\n•05 юни – По повод Българското председателство на Съвета на ЕС обяд по покана на посланик Плугчиева за посланиците от G-11 /групата на най-активните посланици/ с участието на кмета на Берн, Алек фон Графенрийд.  \r\n•13 юни – Организирано посещение за посланиците на ЕС в гр. Тун, побратимен с българския град Габрово и с участието на кмета на гр. Габрово г-жа Таня Христова за представяне на сътрудничеството между двата града и възможностите за туризъм и инвестиции;\r\n•20 юни - Кръгла маса с посланиците на държавите-членки на ЕС и страните от Западните Балкани, организирана в сътрудничество с Делегацията на ЕС в Берн.", "date": "2018.04.17", "title": "Посолството на Република България в Берн с богата програма по повод Българското председателство на Съвета на ЕС"}
{"url": "http://www.focus-news.net/news/2018/04/17/2511898/predsedatelyat-na-ns-tsveta-karayancheva-i-gl-izp-direktor-na-svetovnata-banka-kristalina-georgieva-opredeliha-kato-rezultatna-konferentsiyata-za-rolyata-na-parlamentite-za-protivodeystvie-na-koruptsiyata.html", "text": "Председателят на Народното събрание (НС) Цвета Караянчева и главният изпълнителен директор на Световната банка Кристалина Георгиева определиха като ползотворна и резултатна Глобалната конференция за ролята на парламентите за противодействие на корупцията. Двете разговаряха в централата на Групата на Световната банка във Вашингтон. Това съобщиха от пресцентъра на НС.\r\nПредседателят на Народното събрание поздрави организаторите за полезната и навременна инициатива, която ще допринесе за увеличаване на прозрачността в управлението, ще подпомогне за увеличаване на доверието в институциите и ще способства за по-ефективна борба с корупцията. \r\nПарламентаристите сме призвани да защитаваме интересите на гражданите на своите страни и затова за нас темата за корупцията е изключително важна, подчерта председателят на Народното събрание. Цвета Караянчева заяви, че със серия от законодателни инициативи българският парламент е направил решителни крачки за справяне с това порочно явление. Вярвам, че резултатите от нашата работа скоро ще могат да бъдат почувствани от всеки един гражданин, добави тя. \r\nПо време на своето председателство България успя да включи в дневния ред на ЕС въпросите, свързани с европейската перспектива на страните от Западните Балкани, е общото мнение на председателя на Народното събрание и главния изпълнителен директор на Световната банка. \r\nЦвета Караянчева подчерта, че и преди, и сега, когато е страна-председател на Съвета на ЕС, България поддържа и насърчава активния диалог между страните от региона, подпомага ги в усилията, които те полагат за изпълнение на изискванията за членство в ЕС. Вярвам, че доброто сътрудничество между балканските страни ще има реални резултати, защото всички мислят и работят заедно за развитието на региона, добави тя. Радваме се, че Световната банка проявява интерес да участва в реализиране на проекти за подобряване на транспорта между страните от Западните Балкани, отбеляза председателят на българския парламент. \r\nНеобходимо е да се търсят възможности за подобряване на транспортните връзки и за използване на потенциала на IT сектора в региона, посочи на срещата Кристалина Георгиева. \r\nПредседателят на българския парламент е във Вашингтон за участие в Глобалната парламентарна конференция, организирана от Групата на Световната банка и Международния валутен фонд.", "date": "2018.04.17", "title": "Председателят на НС Цвета Караянчева и гл. изп. директор на Световната банка Кристалина Георгиева определиха като резултатна конференцията за ролята на парламентите за противодействие на корупцията"}
{"url": "http://www.focus-news.net/news/2018/04/17/2511900/sport-sesil-karatancheva-zapochva-uchastieto-si-v-turnira-v-dotan-s-dvuboy-sreshtu-parvata-postavena.html", "text": "Сесил Каратанчева започва участието си в турнира в Дотън, САЩ, с двубой срещу първата поставена в схемата – 23-годишната представителка на домакините Дженифър Брейди. Към момента Брейди заема 85-то място в световната ранглиста, а през новата седмица Каратанчева падна със седем позиции надолу до 236-та позиция. До този момент двете не са играли среща помежду си.", "date": "2018.04.17", "title": "Спорт: Сесил Каратанчева започва участието си в турнира в Дотън с двубой срещу първата поставена"}
{"url": "http://www.focus-news.net/news/2018/04/17/2511899/sofiya-veche-nyama-pryaka-opasnost-za-zhivota-na-postradalite-pri-katastrofata-do-vakarel-nastaneni-v-umbal-sv-anna.html", "text": "Има позитивна промяна в състоянието на пострадалите при катастрофата до Вакарел, настанени в  УМБАЛ \"Св. Анна\"-София АД. Това съобщиха от пресцентъра на болницата. Пациентите  са стабилизирани и контактни и вече няма пряка опасност за живота им. Изписана е една от по-леко пострадалите пациентки. Жената е била с охлузни рани. Операциите 3на две пациентки, настанени в реанимация, се правят в момента. След завършването им ще бъде оповестена информация.", "date": "2018.04.17", "title": "София: Вече няма пряка опасност за живота на пострадалите при катастрофата до Вакарел, настанени в  УМБАЛ \"Св. Анна\""}
{"url": "http://www.focus-news.net/news/2018/04/17/2511902/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече състоянието на язовирите и реките на територията на община Пещера в началото на пролетния сезон. Почистени ли са речните корита ще коментираме с Димитър Симонов, експерт от общинската администрация. Ще научим повече и за обновяването на Ритуалната зала в Пещера и първите сватбени ритуали за този година в нея. В предаването ще разберем и колко са действащите спортни клубове в общината и какво е състоянието на спортните съоръжения. Събеседник по темата ще бъде Добринка Смилянов, експерт по спортните дейности в родопската община. Ще ви разкажем и за Празниците на културата, които се провеждат в Пещера. Телефоните за връзка със студиото са 0885 606692 и 034 420020.", "date": "2018.04.17", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/04/17/2511904/burgas-deo-stiff-bones-nevermind-pavel-i-daniela-shte-iznesat-kontsert-na-troykata-na-18-april.html", "text": "Део, STIFF BONES, NEVERMIND, Павел и Даниела ще забавляват бургазлии на площад \"Тройката\". Концертът ще се проведе на 18 април, сряда, от 16.30 часа. Това съобщиха от пресцентъра на Община Бургас. \r\nВ началото на хепънинга ще бъдат обявени победителите в ученическия конкурс за детска рисунка на тема \"Моите приятели от друг етнос\".\r\nИнициативата се осъществява по проект \"Интегриран подход за постигане на значими и устойчиви резултати в образователната интеграция на ученици от етнически малцинства в община Бургас\". Той се финансира от програма \"Наука и образование за интелигентен растеж\", съфинансирана от Европейския съюз чрез Европейските структури и инвестиционни фондове.", "date": "2018.04.17", "title": "Бургас: Део, STIFF BONES, NEVERMIND, Павел и Даниела ще изнесат концерт на \"Тройката\" на 18 април"}
{"url": "http://www.focus-news.net/news/2018/04/17/2511903/vratsa-17-godishno-momiche-ot-selo-banitsa-e-bilo-otvlecheno-prebito-i-prinuzhdavano-da-prostituira.html", "text": "На 16 април 2018 г. в 15,30 ч. в село Септемврийци служители на Участък Вълчедръм при извършена полицейска проверка спират лек автомобил \"Опел Кадет\" с врачанска регистрация, с водач П. С. (51 г.) от с. Борован, обл. Враца и пътници – 17-годишно момиче от с. Баница, обл. Враца и Г. Т. /21 г./ от с. Борован, обл. Враца. Това съобщиха от ОДМВР-Враца. В хода на проверката пътничката е съобщила, че на 14 април 2018 г. против волята й е заведена в частен дом в с. Комощица и е склонена да проституира от Г. Т. При отказа й Г. Т. й нанесъл побой по цялото тяло с юмруци и ел. кабел. Лицата са доведени в Районно управление на МВР-Лом. Сформирана е дежурна оперативна група за изясняване на сигнала. Момичето е заведено в МБАЛ Лом и прегледана от специалист хирург, като нанесената телесна повреда е отразена в медицинско свидетелство. По случая е образувано досъдебно производство по чл. 155, ал. 5, т. 2 във връзка с ал. 1 от НК. Г.Т. е задържан за срок от 24 ч. Момичето е предадено на родител. Работата по изясняване и документиране на случая продължава.", "date": "2018.04.17", "title": "Враца: 17-годишно момиче от село Баница е било отвлечено, пребито и принуждавано да проституира"}
{"url": "http://www.focus-news.net/news/2018/04/17/2511886/radio-svobodna-evropa-makedoniya-federika-mogerini-zapochva-balkanskata-si-obikolka.html", "text": "Върховният представител на Европейския съюз по въпросите на външните работи и политиката на сигурност Федерика Могерини започва балканската си обиколка с посещение в Тирана, отбелязва Радио „Свободна Европа“ в македонската си редакция. \r\nВ следващите няколко дни Могерини ще представи на Албания, Македония, Черна гора и Сърбия годишният доклад на Европейската комисия за напредъка в евроинтеграцията им. На тези срещи се очаква да бъде обсъдена предстоящата среща на върха на ЕС и Западните Балкани, която ще се проведе през следващия месец в София. Преди началото на турнето Могерини заяви, че „Западните Балкани са Европа и ще бъдат част от бъдещето на ЕС\".Тереза Герова", "date": "2018.04.17", "title": "Радио „Свободна Европа“ (Македония): Федерика Могерини започва балканската си обиколка"}
{"url": "http://www.focus-news.net/news/2018/04/17/2511906/razgrad-shofyor-s-321-promila-alkohol-se-e-opital-da-osueti-politseyska-proverka-v-isperihskoto-selo-todorovo.html", "text": "Пиян шофьор се е опитал да осуети полицейска проверка в исперихското село Тодорово. Около 12 часа на 16 април екип на Пътна полиция подава сигнал със стоп-палка на лек автомобил „Опел Астра“. Това съобщиха от ОДМВР-Разград. Водачът не спира на указаното място и продължава движението си в посока село Окорш, община Дулово. Последван е от автоконтрольорите с включена светлинна и звукова сигнализация. Полицейският екип настигнал колата до селскостопанската кооперация в Окорш и я спрял. Установен е водачът – С.А. на 40 години от Окорш, криминално непроявен, неосъждан. Пробата му с дрегер отчела 3,21 промила алкохол. Транзитните табели на автомобила били с изтекъл срок на валидност. Мъжът е задържан. По случая е образувано бързо производство по чл.270, ал.1, чл.345, ал.2, чл.343 Б, ал.1 от НК.", "date": "2018.04.17", "title": "Разград: Шофьор с 3,21 промила алкохол се е опитал да осуети полицейска проверка в исперихското село Тодорово"}
{"url": "http://www.focus-news.net/news/2018/04/17/2511910/dobrich-obshtinata-organizira-proletno-pochistvane-ot-23-april.html", "text": "Община град Добрич стартира на 23 април традиционната инициатива за пролетно почистване, която ще продължи до 29 април, включително, под мотото: „Почистваме своя свят, за да живеем красиво“. Това съобщиха от пресцентъра на Общината.\r\nПриканват се гражданите, учебните и здравни заведения, търговски обекти, фирми, производствени предприятия, организации и институции на територията на общината да вземат участие в инициативата, като почистят от трева и отпадъци, прилежащите територии към жилищни сгради и еднофамилни къщи, производствени сгради, паркинги, държавни и общински учреждения, паркове, детски и спортни площадки, градинки, междублокови пространства, крайпътни зони и чешми или замърсени територии в околностите на населените места.\r\nВключете се като заявите участие в стаи № 419 и № 420 в сградата на общината, на тел.: 058/ 604 573, като посочите район на почистване, числеността на вашия екип, телефон и лице за контакт.\r\nОбщина град Добрич ще осигури чували и ръкавици за всички регистрирани участници, които ще може да получите всеки работен ден от 23 до 26 април 2018 г. в стая № 419 и № 420  в сградата на общинска администрация. \r\nСпоред спецификата на заявените за почистване райони ще бъде осигурено транспортиране на събраните отпадъци. Ако почистваната територия е в близост до съдове за смет, събраните отпадъци следва да бъдат оставени добре опаковани на площадката до тях.\r\nАктуална информация на местата за почистване ще бъде публикувана на интернет страницата на общината, както и в профила ни във Facebook.\r\n\"Отговорността да живеем, учим или работим в по-подредена и чиста среда е на всеки един от нас! Очакваме в инициативата да се включат тези, за които това има значение!, посочват от Общината.\r\nОбщина Добрич апелира: \"Нека през април заедно да почистим нашия град, да се погрижим за детските площадки, за училищните дворове, междублоковите пространства и местата за отдих, за да покажем, че можем да бъдем отговорни. \r\nНека направим Добрич по-приятно и уютно място за живеене!\".\r\nУчастъци за почистване в дните от 23  до 29 април 2018 г.:\r\n- Обиколен път /от Селекционен център до ул. „Хр. Ботев“/; \t\r\n- Обиколен път /от ул. „Хр. Ботев“ до ул. „Орфей“/; \t\r\n- Обиколен път /от ул. „Орфей“ до бул. „Добруджа“/;\t\r\n- От колелото на   бул. „Добруджа“ до Паметник на Ген. Цимерман;\t\r\n- Около Паметник на Ген. Цимерман;\t\r\n- Обиколен път /от начало до край на блокове успоредно на ЖК Дружба 4/;  \t\r\n- Обиколен път, зелен пояс /от борса „Валентино“ до газ станция/;\t\r\n- Обиколен път /от Варненски път в посока Кобаклъка, край Гробищен комплекс/; \t\r\n- Обиколен път, от двете страни /от бул. „Трети март“ до Фирма „Агроном“/;\r\n- Обиколен път /от Фирма „Агроном“ до отклонение за Вторични суровини/;\t\r\n- Обиколен път /от отклонение за Вторични суровини до колелото на бул. „Добруджа“/;\t\r\n- Път от бул. „Добруджа“, край Вторични суровини до об. път (Рилски блокове).", "date": "2018.04.17", "title": "Добрич: Общината организира пролетно почистване от 23 април"}
{"url": "http://www.focus-news.net/news/2018/04/17/2511911/razgrad-zadarzhan-e-36-godishen-mazh-ot-strazhets-bil-s-darvena-letva-56-godishniya-si-bashta.html", "text": "36-годишен мъж от Стражец е задържан за 24 часа в Районно управление на МВР-Разград. Това съобщиха от ОДМВР-Разград. Около 20.30 часа на 16 април Д. В. нанесъл удари с дървена летва по главата и тялото на 56-годишния си баща В.В. Потърпевшият е откаран в МБАЛ-Разград с масивен кръвоизлив и отлепена ретина на лявото око. По случая се води досъдебно производство по чл.129, ал.1 от НК.\r\nОДМВР-Разград", "date": "2018.04.17", "title": "Разград: Задържан е 36-годишен мъж от Стражец, бил с дървена летва 56-годишния си баща"}
{"url": "http://www.focus-news.net/news/2018/04/17/2511909/dots-nikolay-tsonkov-bsp-tryabva-da-pomislim-za-rolyata-na-balgarskata-armiya-i-dali-tya-tryabva-da-ostane-sas-sashtata-mirnovremenna-struktura.html", "text": "Трябва да помислим за ролята на Българската армия и дали тя трябва да остане със същата мирновременна структура. Това каза доц. Николай Цонков, народен представител от ПГ на „БСП за България“ и заместник-председател на Комисията по отбрана към Народното събрание по време на дискусия за наборната служба, предаде репортер на Агенция „Фокус“. Според него единият от възможните подходи е да се направи задълбочен навременен стратегически преглед не само на отбраната, но и на сигурността. „На базата на него да решим всички съществуващи проблеми, включително от гледна точка на военнослужещите и некомлекта като основен компонент в цялостнатата визия за управление на въоръжените сили“, поясни доц. Цонков.„Нашата среща е навременна, за да се опитаме да подпомогнем все пак с решения сегашното управление, макар че съм силно скептичен за това“, допълни заместник-председателят на Комисията по отбрана. \r\nДеница КИТАНОВА", "date": "2018.04.17", "title": "Доц. Николай Цонков, БСП: Трябва да помислим за ролята на Българската армия и дали тя трябва да остане със същата мирновременна структура"}
{"url": "http://www.focus-news.net/news/2018/04/17/2511914/burgas-uchenitsite-ot-dvanadeseti-b-klas-ot-uchilishte-gs-rakovski-izbraha-da-otidat-na-bal-s-avtobus.html", "text": "Учениците от дванадесети \"Б\" клас от ГРЕ \"Г.С. Раковски\" - Бургас избраха да отидат \"На бал с автобус\". Има достатъчно време и други абитуриенти да последват техния пример. Това съобщиха от Община Бургас.     \r\n\"Наближава времето на баловете. Бургаските младежи, на които им предстои да прекрачат прага на зрелостта, избират кавалер, дама, облекло, прическа и превоз за специалната вечер. Да, престижно е да те отведат до хотела или ресторанта с луксозен автомобил. Но по-весело е да пътуваш със своите приятели. Нека всички абитуриенти, които осъзнават, че след тази нощ нищо няма да е вече съвсем като преди и искат да изживеят всички моменти в нея ЗАЕДНО, да знаят, че Община Бургас отново предлага опцията \"На бал с автобус\". Ако сте задружен клас и искате да ви осигурим такъв безплатен превоз до к. к. Слънчев бряг, където се провеждат най-много балове, обадете се на Николай Станков - старши експерт в Дирекция \"Образование и демографски въпроси\", тел. 0885 98 55 96. На този номер можете да заявите предварително датата, мястото и броя желаещи да пътуват с автобус\", посочват от Общината.\r\nПредлагането на тази услуга е част от ежегодната кампания на Община Бургас за безопасност по време на абитуриентските балове. Другите превантивни мерки, които ще се предприемат, са провеждането на серия от срещи през втората половина на април за координиране действията на всички отговорни институции. На заседанията ще се уточнят датите, сборните пунктове, маршрутите и начина на придвижване.", "date": "2018.04.17", "title": "Бургас: Учениците от дванадесети \"Б\" клас от училище \"Г.С. Раковски\" избраха да отидат \"На бал с автобус\""}
{"url": "http://www.focus-news.net/news/2018/04/17/2511915/sluzhiteli-na-gdbop-neutraliziraha-organizirana-prestapna-grupa-zanimavala-se-s-nepravomerno-usvoyavane-na-sredstva-ot-evrofondove-na-teritoriyata-na-pernishka-oblast.html", "text": "Служители на ГДБОП неутрализираха организирана престъпна група, занимавала се с неправомерно усвояване на средства от еврофондове на територията на Пернишка област. Това съобщиха от пресцентъра на МВР. Операцията е проведена под ръководството на Специализираната прокуратура, на трима участници в престъпната схема са повдигнати обвинения \r\nПри специализирана операция на ГДБОП и Специализираната прокуратура, проведена на територията на Перник, Радомир и с. Ракеловци, са претърсени  пет адреса. Оттам са  иззети множество документи, печати на нотариуси и други доказателства за престъпната дейност на организираната престъпна група. Според събраната до момента информация, тя е създадена през 2015 г., а неин лидер била бизнесдама от Перник, неколкократно осъждана, в т.ч. за злоупотреби с фондове от ЕС. Дамата  е организирала регистрацията на лица от ромски произход като земеделски производители, изработвала проектите и всички други необходими документи, за да кандидатстват и да спечелят финансиране по мярка 112 на „Програма за развитие на селските райони“ – „Създаване на стопанства на млади фермери“. В случая - целта е била европейско финансиране за производство на биохумус чрез преработка на почвата с калифорнийски червеи. Въпросният биотор все по-често се използва от българските фермери за производството на разсад. \r\nСъс съдействието на ръководителката на групата седем подставени бенефициенти сключили договори за финансиране по програмата с по 48 000 лв. за организиране на производството (в повечето случаи върху земеделски площи, собственост на майката на ръководителката на групата). \r\nСлед първоначалната подготовка на лехите за биотор „производителите“ получили преводи на първите траншове от по 24 000 лева, като на един тях било предоставено пълното финансиране от 48 000 лв. Изненадваща проверка по изпълнението на договорите обаче установила, че след отпускането на общо 192 000 лв., не е извършвана никаква дейност. Разследващи разкрили, че ръководителката е получила сумите от наетите бенефициенти, платила им по свое усмотрение, а огромната част от средствата разпределила между участниците в групата.  \r\nНа обвинените са наложени мерки за неотклонение „парична гаранция“, в размер съответно на 50 000 лв., 25 000 лв. и 5000 лв.", "date": "2018.04.17", "title": "Служители на ГДБОП неутрализираха организирана престъпна група, занимавала се с неправомерно усвояване на средства от еврофондове на територията на Пернишка област"}
{"url": "http://www.focus-news.net/news/2018/04/17/2511913/api-dvizhenieto-v-rayona-na-vhoda-na-tunel-malo-buchino-na-am-lyulin-v-posoka-pernik-se-izvarshva-v-edna-lenta-poradi-avariral-tezhkotovaren-avtomobil.html", "text": "Движението в района на входа на тунел \"Мало Бучино\" на АМ \"Люлин\" в посока Перник се извършва в една лента  поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост, спазвайки указанията ва служителите на \"Пътна полиция\".", "date": "2018.04.17", "title": "АПИ: Движението в района на входа на тунел \"Мало Бучино\" на АМ \"Люлин\" в посока Перник се извършва в една лента  поради аварирал тежкотоварен автомобил"}
{"url": "http://www.focus-news.net/news/2018/04/17/2511912/dots-nikolay-tsonkov-bsp-za-edna-godina-upravlenie-pravitelstvoto-po-skoro-zadalbochava-problemite-v-sferata-na-otbranata.html", "text": "За една година управление правителството по-скоро задълбочава проблемите в сферата на отбраната. Това каза доц. Николай Цонков, народен представител от ПГ на „БСП за България“ и заместник-председател на Комисията по отбрана към Народното събрание по време на дискусия за наборната служба, предаде репортер на Агенция „Фокус“. Доц. Цонков разкритикува управляващите, че са продължили с политика, която демотивира военнослужещите. „Спрени са всички модернизационни проекти. Техниката и въоръжението са морално остарели и на фона на всичко това виждаме каква е международната обстановка“, коментира доц. Цонков. По думите му на дискусията е мястото експертите да си кажат мнението и да се излезе с конкретни решения за стабилизиране на системата на отбраната.\r\nДеница КИТАНОВА", "date": "2018.04.17", "title": "Доц. Николай Цонков, БСП: За една година управление правителството по-скоро задълбочава проблемите в сферата на отбраната"}
{"url": "http://www.focus-news.net/news/2018/04/17/2511896/prezidentat-erdogan-sreshtata-vav-varna-be-vazhen-etap-ot-vzaimnite-usiliya-za-preodolyavane-na-trudniya-i-nespokoen-period-v-otnosheniyata-mezhdu-turtsiya-i-es.html", "text": "Президентът на Турция Реджеп Тайип Ердоган изрази благодарност към министър-председателя Бойко Борисов за провеждането на срещата на върха между ЕС и Турция във Варна на 26 март. Това съобщиха от правителствената информационна служба.\r\nВ писмо до премиера Борисов Ердоган определя срещата като „важен етап от взаимните усилия за преодоляване на трудния и неспокоен период в отношенията между Турция и ЕС“. „Активната позиция и далновидното лидерство, което показахте в рамките на Българското председателство, са достойни за уважение“, посочва той.\r\nРеджеп Тайип Ердоган изразява надежда, че и обстойните разговори, проведени преди Срещата на върха, също ще бъдат повод за положителни процеси в двустранните отношения, а близкото сътрудничество на регионално и международно ниво ще продължи да се задълбочава.", "date": "2018.04.17", "title": "Президентът Ердоган: Срещата във Варна бе важен етап от взаимните усилия за преодоляване на трудния и неспокоен период в отношенията между Турция и ЕС"}
{"url": "http://www.focus-news.net/news/2018/04/17/2511918/blagoevgrad-iii-natsionalna-horova-initsiativa-na-bhs-balgariya-pee-shte-se-provede-v-grada-na-21-april.html", "text": "III национална хорова инициатива на БХС „България пее“ ще се проведе в Благоевград. Събитието се организира за трета поредна година и ще премине под мотото „Заедно“. Това съобщиха от пресцентъра на Община Благоевград. Националната инициатива е подкрепена от Община Благоевград. Откриването на фестивала ще бъде на 21 април от 11.00 часа в конферентната зала на Регионален исторически музей. \r\nТази година в проявата ще се включат 8 благоевградски състава, както и гости от Горна Оряховица и Дупница. Програмата включва два концерта. Участие в представлението ще вземат Вокален ансамбъл „Езерец” при НЧ „Никола Вапцаров 1866” с диригент Илиян Юручки, хормайстор Адриана Ангова, Детска формация „Джумайчета” при НЧ „Никола Вапцаров 1866”, с ръководител Иван Кацарски, Група за автентичен фолклор при НЧ „Никола Вапцаров 1866”с ръководител Маргарита Петрова, Група за стари градски песни „Нежни звуци” при НЧ „Никола Вапцаров 1866” с ръководител Валентин Георгиев и Фолклорна група „Надежда” с ръководител Надежда Стоицова.\r\nВторият концерт ще започне в 16:30 часа на 21 април /събота/. В него участие ще вземат смесен хор „Ален мак” при НЧ „Никола Вапцаров 1866” с диригент Йоланта Лазарова, Дамски камерен хор „Лира” с диригент Галина Попова, Детска вокална група „Смехоранчета” при 3-то ОУ „Димитър Талев” с ръководител Бояна Шарбанова. Специалните гости на празника ще бъдат представителите от Смесен хор „Славянско единство” при НЧ „Напредък 1869” – Горна Оряховица с диригент Донка Копринкова и акомпанятор Антон Благоев и Мъжки хор „Св. Иван Рилски” при Община Дупница с диригент Таня Камбурова и акомпанятор Кристиана Абрашева. \r\n„България пее” е Национална хорова инициатива на Български хоров съюз със запазена визия и лого, интелектуална собственост на БХС. Осъществява се на територията на цялата страна с подкрепата на българските общини, читалища, хорове, диригенти и хористи. Партньори на събитието са НЧ „Никола Вапцаров 1866”, Регионален исторически музей и Радио Благоевград.", "date": "2018.04.17", "title": "Благоевград: III Национална хорова инициатива на БХС „България пее“ ще се проведе в града на 21 април"}
{"url": "http://www.focus-news.net/news/2018/04/17/2511897/gream-uotsan-dalgogodishen-predsedatel-na-alde-perspektivata-za-chlenstvo-v-es-mozhe-bi-veche-ne-e-dostatachna-za-garantiraneto-na-sigurnostta-na-zapadnite-balkani.html", "text": "За да се гарантира сигурността и стабилността на Западните Балкани, перспективата за членство в Общността  може вече да не е достатъчна. Европейският съюз трябва да отблъсне руската пропаганда и да се ангажира с по-интелигентен обхват. Той се нуждае от нов, по-уверен подход, пише Греъм Уотсън, дългогодишен председател на „Алианс на либералите и демократите за Европа“ в авторска статия за Euractiv.\r\nИзключителното запазване на следвоенния мир в Западна Европа, скрепено за три поколения с  хоросана на Европейския съюз около тухлите на НАТО, сега е изправено пред препирни отвътре и хищничество отвън. Гръмотевиците на политическия пейзаж са допълнени от светкавиците от геополитиката. Наследството на мира не може да бъде запазено чрез връщане към убежището на национализма.\r\nЗабележително е, че в отговор на външни заплахи тенденцията на държавите-членки на ЕС е да се обединяват. Случаят с отравянето на бившия офицер от руското Главно разузнавателно управление (ГРУ) в британския град Солзбърти подчертава значението на сътрудничеството и дипломацията за стабилността и сигурността на Общността. Това, че трябва да бъде призована от страна, която напуска ЕС, просто подчертава необходимостта от самия Съюз.\r\nНе трябва да сме нито хладнокръвни воини, нито конспиративни теоретици, за да видим как Русия стои на прага ни. Тя се намеси военно в Украйна, а чрез „мека сила“ - в Южен Кавказ.\r\nСега Москва се конкурира с ЕС за ролята си в Западните Балкани, като се основава на близки исторически и културни връзки и се възползва от политически и икономически трудности, за да разшири влиянието си. Наистина, обхватът на Русия е забележим от Тираспол до Тирана.\r\nВмешателството на Москва работи. Обществената подкрепа в региона за присъединяване към ЕС намалява. Както подчерта през февруари миналата година Върховният представител на ЕС по външните работи и политиката за сигурност Федерика Могерини, политическата нестабилност в страните от Западните Балкани рискува да се превърне в шахматна  геополитическата конфронтация между Русия и Запада.\r\nСледователно е чист късмет, че сегашното председателство на Съвета на ЕС се води от балканска страна. България поставя твърдо нуждите на Западните Балкани в дневния ред на ЕС. След дълъг период на „умора от разширяването\" в Брюксел има подновена политическа осведоменост относно необходимостта да се отговори на европейските амбиции на жертвите на последния въоръжен конфликт на нашия континент.\r\nВ момент, в който залезът на християндемокрацията е факт, през 2014 г. председателят на ЕК Жан-Клод Юнкер отхвърли допълнително разширяването на ЕС в рамките на своя мандат и изтъкна чувството за „умора от разширяването\".\r\nСега в програмата си за председателство България настоява тъкмо обратното - за разширяването на ЕС като ключов приоритет. Тя се ангажира да работи за европейската перспектива за шестте държави от региона. Има план за действие за всяка от страните, който съдържа конкретни стъпки, без да се създават нереалистични очаквания.\r\nДиалогът е важен елемент в този процес, така че българското председателство на премиера Бойко Борисов организира неформална среща на върха на държавните и правителствените ръководители през май. Петнадесет години след Солун, шестте западнобалкански лидери ще се срещнат със своите колеги от ЕС.\r\nЗа българите интеграцията на Балканите е много важна - за инвестиционни възможности, предлагане на работна ръка и свързаност, но и за спазване на обещанията за напредък по пътя към ЕС. България също знае значението си за европейската стабилност.\r\nПодкрепата за членство в ЕС в страните от Западните Балкани остава силна, но е уязвима от ерозия. Тя е най-осезаема в Албания, която показва добри резултати в противодействието на тероризма и организираната престъпност.\r\nНейната „Национална стратегия за борба с екстремизма\" е разработена така, че да съответства на инициативата на ЕС за борба с тероризма в Западните Балкани. Някои поставят под въпрос дали Албания трябва да получи одобрение за започване на преговори от ЕК и Европейския съвет. Но сметката при отказ от такова сътрудничество разкрива картина на повече предизвикателства, отколкото сме изправени сега. \r\nПерспективата за членство вече не е достатъчна. ЕС трябва да отблъсне руската пропаганда и да се ангажира с по-интелигентен подход. Тя трябва по-добре да демонстрира съществуващата степен на ангажираност на ЕС и въздействието на неговото присъствие.\r\nТрябва да признае, че и шестте държави заедно имат население от едва 18 милиона души. И че не можем да отделим икономическата интеграция от програмата за сигурност. Необходим е нов, по-уверен подход.Тереза Герова", "date": "2018.04.17", "title": "Греъм Уотсън, дългогодишен председател на АЛДЕ: Перспективата за членство в ЕС може би вече не е достатъчна за гарантирането на сигурността на Западните Балкани"}
{"url": "http://www.focus-news.net/news/2018/04/17/2511916/polk-rumen-kisyov-nabornata-voenna-sluzhba-tryabva-da-e-zadalzhitelna-iskame-nov-tip-kazarma-svarzan-s-podgotovkata-na-mladite-mazhe-v-osnovata-na-voennoto-delo.html", "text": "Наборната военна служба трябва да е задължителна – искаме нов тип казарма, свързан с подготовката на младите мъже в основата на военното дело. Това каза полк. Румен Кисьов, член на Управителния съвет на Конфедерацията на обществените организации по сигурност и отбрана, по време на дискусия за наборната служба, предаде репортер на Агенция „Фокус“. Той поясни, че идеята не е за стария тип казарма, а за нов. „След като държавата осигурява всичко, тръгвайки от бита и приключвайки със самата подготовка на цялостния процес, ще се  даде възможност това обучение да не бъде в стария тип казармени условия. Т.е. да може да се нощува в къщи, там където е възможно. Самото обучение и преминаване на службата, ще бъде също със сключването на съответните договори, които ще дават възможност при подготовката да се дават необходимите звания, а съответната практика да се осъществява срещу съответното заплащане, за да няма експлоатация на човека“, допълни полк. Кисьов. По думите му доброволците могат и сега да попълнят некомплекта, който е близо една четвърт от личния състав. Той отчете ,че няма желаещи, защото професията в момента е с много нисък статус. „Тази наборна служба трябва да е задължителна, естествено облечена в съответната законова форма, след което няма естествено да има дискриминация и всички мъже от 18 до 45 години ще имат съответната възможност“, посочи Кисьов. По отношение на положителните резултати от наборната военна служба, полк. Кисьов коментира, че с въвеждането й ще се увеличи два пъти мирновременния състав на Българската армия и ще могат да се изпълняват конституционните задължения. „Гражданите на България ще имат възможност да получат необходимата военна подготовка и да се допълни и съвместимостта с професионалния контингент. Създава се основата на резерв на Българската армия и възможност за мобилизационното възвръщане“, допълни той. По думите му ще има възможност допълнително да бъдат възпитавани младите хора в родолюбие, физическо и психологическо съзряване. „За ниско образованите ще се получи освен военната подготовка, образователна и професионална по някои от гражданските специалности, от които има голяма нужда“,     допълни той. Според него се създава възможност за приобщаване на малцинствените групи.\r\nДеница КИТАНОВА", "date": "2018.04.17", "title": "Полк. Румен Кисьов: Наборната военна служба трябва да е задължителна – искаме нов тип казарма, свързан с подготовката на младите мъже в основата на военното дело"}
{"url": "http://www.focus-news.net/news/2018/04/17/2511919/burgas-izlozhenieto-zona-zdrave-2018-predlaga-bezplatni-izsledvaniya-i-pregledi-po-nad-10-meditsinski-spetsialnosti-obshtinata-se-vklyuchva-s-ehografski-pregledi-konsultatsii-i-sport.html", "text": "Кръводарителска акция, изследвания, прегледи, консултации с лекари, психолози, природна и алтернативна медицина, био козметика, над 100 атрактивни награди и много забавления за деца и възрастни. Това предлага на бургазлии третото издание на изложение \"Зона Здраве\", което ще се проведе на 21 и 22 април от 11 до 19 ч. в МОЛ Бургас Плаза, съобщиха от пресцентъра на Община Бургас. Входът за посетители е свободен.\r\n\"Зона Здраве\" се организира от Институт за здравно образование - неправителствена организация с мисия за повишаване на здравната информираност. Партньори са Национална пациентска организация, Община Бургас, РЗИ - Бургас, БЧК, Бургаският свободен университет. \r\nАнонимно изследване за хепатит С ще проведе Национална пациентска организация съвместно с Лаборатория ЛИНА. Ще има също: безплатно измерване на кръвна захар, определяне на риска от развитие на диабет, съвети за контрол на диабета, консултации с ендокринолог, тест за разширени вени.\r\nОбщина Бургас ще представи консултации с медицински специалисти от общински лечебни заведения. Сред тях е КОЦ-Бургас, който ще провежда ехографски изследвания за ранна диагностика на онкологични заболявания. Най-големите бургаски лечебни заведения се включват в събитието с консултации от свои специалисти по график - сред които кардиолози, уролог, нефролог, неонатолог, гинеколог, ендокринолог, физиотерапевт и др. УМБАЛ Бургас организира кръводарителска акция в първия ден на изложението - 21 април. Спортни школи и клубове, субсидирани от Община Бургас, ще промотират активния начин на живот за добро здраве.\r\nЗа поредна година акцент е поставен върху очното здраве и ранното откриване на зрителни аномалии с прецизна техника. Ще можете да измерите диоптъра си, да си направите преглед за катаракта, макулна дегенерация, глаукома. Ще има зона за природна козметика и грим.\r\nВ \"Зона Здраве\" 2018  участват рекорден брой изложители - повече от 50. Тази година ще има и благотворителна акция-базар  от Движение на българските майки - Бургас. Средствата от базара ще бъдат в помощ на Дома за медико-социални грижи \"Вяра, Надежда, Любов\".", "date": "2018.04.17", "title": "Бургас: Изложението „Зона здраве 2018“ предлага безплатни изследвания и прегледи по над 10 медицински специалности, Общината се включва с ехографски прегледи, консултации и спорт"}
{"url": "http://www.focus-news.net/news/2018/04/17/2511917/tsvetan-tsvetanov-v-devin-ne-tryabva-da-si-govorim-za-lichnosti-a-za-politiki-i-da-tarsim-resheniya-za-problemite-na-horata.html", "text": "Според мен е много важно да спрем с това противопоставяне и омраза. Трябва да не говорим за личности, а за политики. Трябва да търсим пътищата за решаване на проблемите на хората. Те поискаха от нас, политиците, да сме единни в решаването на проблемите и да гледаме напред, а не назад. Това заяви председателят на ПГ на ГЕРБ и заместник-председател на партията Цветан Цветанов по време на среща с жителите на Девин, съобщиха от пресцентъра на ПП ГЕРБ. \r\nЦветанов, заедно с депутата д-р Красимир Събев, областния координатор на ГЕРБ-Смолян Николай Мелемов, кмета на Девин Красимир Даскалов, заместник-кмета Владимир Солаков и председателя на Общинския съвет Руси Чаушев, се разходи по центъра на града. Там той разговаря с хората, които благодариха за санираните блокове и реализираните от кмета проекти. Жителите на Девин поставиха и множество проблеми, най-вече инфраструктурни.\r\nЗаместник-председателят на ГЕРБ информира гражданите, че преди година е направена законодателна промяна относно плащането на концесионната такса. „Доскоро съотношението беше 70/30 в полза на държавата спрямо общините, а вече приходите от концесионна такса ще се разделят поравно. Това за община Девин означава около 250 000 лева повече приходи“, обясни Цветан Цветанов.\r\nПо думите му хората искат да са по-къси сроковете за европейските проекти, защото на практика се получава така, че минават много години, даже мандати, от одобрението на един проект до неговото реално изпълнение. \r\nЦветан Цветанов пое ангажимент да осигури 10 000 лева от ПГ на ГЕРБ за подпорна стена на частен имот в Девин.", "date": "2018.04.17", "title": "Цветан Цветанов в Девин: Не трябва да си говорим за личности, а за политики и да търсим решения за проблемите на хората"}
{"url": "http://www.focus-news.net/news/2018/04/17/2511923/thestivalgr-gartsiya-turskata-politsiya-e-arestuvala-grupa-prokurori-predi-da-opitat-da-se-prehvarlyat-v-gartsiya.html", "text": "Турската полиция е арестувала прокурора от Измир Джафер Килинд, издирван за връзки с Фетуллах Гюлен, при опит да премине в Гърция в района на окръг Еврос, предава гръцкото електронно издание Тhestival.gr, като се позовава на публикация на вестник Hürriyet.\r\nВ публикацията се съобщава, че е задържана и друга група прокурори, които също са възнамерявали да преминат на гръцка територия.Тереза Герова", "date": "2018.04.17", "title": "Тhestival.gr (Гърция): Турската полиция е арестувала група прокурори, преди да опитат да се прехвърлят в Гърция"}
{"url": "http://www.focus-news.net/news/2018/04/17/2511920/ministar-temenuzhka-petkova-za-balgariya-e-vazhno-da-sazdade-vazmozhnost-za-poluchavane-na-priroden-gaz-ot-razlichni-iztochnitsi-a-ne-samo-ot-rusiya.html", "text": "За България е важно да създаде възможност за получаване на природен газ от различни източници, а не само от Русия. Това каза министърът на енергетика Теменужка Петкова по време Младежкия икономически форум в УНСС, предаде репортер на Агенция „Фокус“.\r\n„Винаги, когато прекрачвам прага на УНСС, много се вълнувам и причината за това е, че аз съм възпитаник на този университет и смятам, че това е университетът, който е ковачницата на кадри за българската икономика и българските финанси“, каза още министър Петкова и уточни, че шестима от министрите в настоящия кабинет също са минали тази финансова школа и посочи, че това е една гаранция за добро управление.\r\nТя обясни, че след един ден България ще бъде домакин на неформална среща на енергийните министри на ЕС. По думите ѝ това е структуроопределящ сектор за всяка една икономика, това е секторът, който се отразява пряко на всеки един гражданин. „Когато става дума за енергетика, трябва да знаем, че е важно в настоящия момент да става диверсификацията на енергийните ресурси. Тя означава две неща – сигурност по отношение на доставките и конкурентни цени. По отношение на природния газ България е изцяло зависима от Руската федерация. Много важно за България е да разполагаме с необходимата инфраструктура, която да ни даде възможност да получаваме природен газ по различни маршрути и от различни източници. По една или друга причина това досега не се е случило“, каза министър Петкова и обясни, че за да се случи това, вече се работи по няколко проекта.\r\n„Един от проектите, по който работим и е важен не само за България, но и за целия регион, е интерконекторната връзка между България и Гърция. Този проект е включен в седемте топ приоритета на ЕС и е стратегически за Съюза, защото е основен елемент от Южния газов коридор. В рамките на председателството ни сме заложили цел той да стане факт. Това ще даде възможност за конкурентни цени на природния газ и сигурност за целия регион“, коментира тя.\r\nКато друг много важен проект енергийният министър посочи реализацията на интерконектора със Сърбия. „Този проект датира от много години назад, но до този момент не беше предприето почти нищо по него. Успяхме да направим предпроектно прочуване, да осигурим финансиране. В момента водим разговори с нашите колеги от сръбска страна така, че те да могат да получат съответното финансиране“, каза още тя и обясни, че важен за страната ни е и интеконекторът с Турция.\r\nЦветилена СИМЕОНОВА", "date": "2018.04.17", "title": "Министър Теменужка Петкова: За България е важно да създаде възможност за получаване на природен газ от различни източници, а не само от Русия"}
{"url": "http://www.focus-news.net/news/2018/04/17/2511921/sofiya-na-pat-e-79-v-uchastaka-vidin-sofiya-v-posoka-sofiya-dvizhenieto-za-tezhkotovarni-avtomobili-se-prenasochva-prez-svoge-a-lekite-avtomobili-se-otbivat-prez-vitinya.html", "text": "На път Е -79, в участъка Видин - София, в посока София, движението за тежкотоварни автомобили се пренасочва през Своге, а леките автомобили се отбиват през Витиня. Това съобщи слушател на Радио „Фокус“.", "date": "2018.04.17", "title": "София: На път Е -79, в участъка Видин - София, в посока София, движението за тежкотоварни автомобили се пренасочва през Своге, а леките автомобили се отбиват през Витиня"}
{"url": "http://www.focus-news.net/news/2018/04/17/2511922/sport-manchestar-siti-shte-poharchi-200-miliona-liri-za-transferi.html", "text": "Манчестър Сити ще отдели 200 милиона лири за трансфери през лятото. Ръководството на английския шампион иска да привлече централен защитник,  полузащитник и нападател, съобщават медиите на Острова.\r\nТози сезон под ръководството на Джозеп Гуардиола Манчестър Сити спечели предсрочно титлата в Англия пет кръга преди края на сезона, както и Купата на Лигата, но отпадна на четвъртфиналите в Шампионската лига след загуба с общ резултат 1:5 от Ливърпул.", "date": "2018.04.17", "title": "Спорт: Манчестър Сити ще похарчи 200 милиона лири за трансфери"}
{"url": "http://www.focus-news.net/news/2018/04/17/2511924/smolyan-kaso-saedinenie-e-podpalilo-kotelno-pomeshtenie-v-uchilishte-v-devin.html", "text": "Късо съединение е подпалило котелно помещение в училище в Девин, съобщиха от пресцентъра на Областна дирекция на МВР – Смолян. На 16 април 2018 г. в 13:33 ч. е получен сигнал за пожар в котелно помещение на ОУ „Васил Левски“ – гр. Девин. Причината е късо съединение в електрическата инсталация. Пламъците са унищожили котела, спасена е сградата. Произшествието е посетено и ликвидирано от екип на РСПБЗН-Девин.", "date": "2018.04.17", "title": "Смолян: Късо съединение е подпалило котелно помещение в училище в Девин"}
{"url": "http://www.focus-news.net/news/2018/04/17/2511927/kmetat-zhivko-todorov-stefan-danailov-e-velik-chovek-i-priyatel-na-stara-zagora.html", "text": "В незабравима вечер за старозагорци се превърна премиерата на книгата „Романът на моя живот“ на Стефан Данаилов. В залата на Операта дойдоха млади и стари, за да видят и чуят своя любимец. Присъства и кметът на Стара Загора Живко Тодоров, както и заместниците му Йордан Николов, Иванка Сотирова, Красимира Чахова и Янчо Калоянов. Това съобщиха от Общината.\r\n „Много харесвам Стара Загора. Реших тук да покажа спектакъла, с който моите студенти ме изненадаха на 75-годишнината ми. Играл съм на сцената на Операта, преди да изгори. Затова много ме заболя, когато стана белята. Няма нищо по-страшно от това да се запали сцена“, сподели Стефан Данаилов. Затова като министър направил всичко възможно да се дадат 1.5 млн. лв. за възстановяването и.\r\nС присъщия си бохемски изказ той разказа случки от посещенията си в Стара Загора - как като млад отишъл на посещение в болницата и много му харесали старозагорските медицински сестри, та чак бил готов да се разболее, за да остане да го лекуват.\r\n„Аз съм много щастлив, че съм тук, моят живот беше повече весел, отколкото тъжен“, сподели обичаният актьор.\r\nТой покани на сцената кмета на Стара Загора Живко Тодоров, с чието съдействие се  осъществява премиерата на книгата му.\r\n„Чувствам се смутен в компанията на такава велика личност, чувствам се като ученик. Стефан Данаилов е човек и приятел на Стара Загора. Благодарим му, че е при нас, искам да го поздравя за всичко, което направи за България и за Стара Загора“, каза Живко Тодоров. Той също припомни заслугата на Данаилов за възстановяване сградата на Операта. „Мислих си, как може един толкова велик човек да бъде толкова земен. Това просто е Стефан Данаилов“, допълни градоначалникът. \r\nНа сцената излезе и старозагорският депутат Драгомир Стойнев, който заяви, че Стефан Данаилов е неговият мастер в политиката.\r\nУчениците на великия актьор  представиха части от книгата с разкази за живота му от първото участие във филма „Следите остават“ до последните години от неповторимия му живот.\r\nС нестихващи аплодисменти препълнената зала благодари на Стефан Данаилов за невероятната вечер.", "date": "2018.04.17", "title": "Кметът Живко Тодоров: Стефан Данаилов е велик човек и приятел на Стара Загора"}
{"url": "http://www.focus-news.net/news/2018/04/17/2511905/ek-za-sarbiya-protsesat-na-prisaedinyavane-kam-es-zavisi-ot-napredaka-v-reformite-i-dialoga.html", "text": "Темпът на присъединителните преговори между Брюксел и Белград продължава да зависи от напредъка в процеса на реформи в Сърбия, както и от диалога за нормализиране на отношенията с Косово, се казва в доклада на Европейската комисия за напредъка на Сърбия по пътя на ЕС, който ще бъде публикуван във вторник, предава Tanjug, държавната информационна агенция на западната ни съседка.\r\nСпоред доклада, изтекъл в медиите, ЕК призовава за неотложен напредък в диалога между Белград и Прищина, но също и за пълното прилагане на Брюкселското споразумение, особено по отношение на създаването на Асоциацията на сръбските общини.Тереза Герова", "date": "2018.04.17", "title": "ЕК за Сърбия: Процесът на присъединяване към ЕС зависи от напредъка в реформите и диалога"}
{"url": "http://www.focus-news.net/news/2018/04/17/2511925/ministar-temenuzhka-petkova-do-kraya-na-yuni-parlamentat-tryabva-da-vazlozhi-na-energiyniya-ministar-da-predlozhi-variant-za-opolzotvoryavane-na-oborudvaneto-na-aets-belene.html", "text": "До края на юни Парламентът трябва да възложи на министъра на енергетиката да предложи вариант за оползотворяване на оборудването на АЕЦ „Белене“. Това каза министърът на енергетика Теменужка Петкова по време Младежкия икономически форум в УНСС, предаде репортер на Агенция „Фокус“.\r\n„Проектът АЕЦ „Белене“ е една дългогодишна история от българската енергетика, която води своето начало от 1980 г. Това е проект, на който на няколко пъти е даван старт и после е спиран, и в настоящия момент сме на етап, след като придобихме оборудването. Проект, за който има изградена цялата инфраструктура, и сега предстои въпросът какво трябва да се прави в него. Над 3 млрд. лв. са вложени в този проект и няма как с лека ръка да загърбим всичко, което е правено. Трябва да вземем решение какво ще бъде бъдещето на този проект и как да бъде използвано това, което вече имаме – техника, вложения и т.н.“, поясни министър Петкова.\r\nТя обясни, че това, което предстои, е до края на юни парламента да възложи на министъра на енергетиката да предложи вариант за възможността това оборудване да бъде оползотворено по най-добрия начин. „Това решение трябва да бъде взето с най-голям консенсус, защото е за десетилетия напред. За да бъде взето такова решение трябва да бъдат анализирани всички варианти и да се прецени кой от тях е най-щадящият за тази ситуация. Когато ще се взимат подобни решения отново става въпрос, че икономиката в един такъв проект е водеща – не можем да си позволим да реализираме икономически неизгоден проект. Така че предстоят такива важни решения в областта на енергетиката, за които скоро всички ще разберем и ще ги коментираме“, каза още тя.\r\nМинистър Петкова коментира темата и за АЕЦ „Козлодуй“, като обясни, че това, което правителството прави в това отношение, е да удължи нейния живот. „В края на миналата година успяхме да удължим живота на пети блок до 30 г., а в момента се прави същото и за шести блок. Надявам се и това да е успешно, защото е един от стожерите на българската енергетика“, заяви енергийният министър.\r\nТя посочи, че атомната електроцентрала АЕЦ „Козлодуй“ е издържала най-високите нива на стрес тест по отношение на сигурността преди две години. „Оценките, които тя продължава да получава, са на най-високо ниво. Така че няма никакво притеснение за сигурността на тази централа –всичко, което се случва, е съобразно с всички правила за сигурност“, обясни министър Петкова.\r\nЦветилена СИМЕОНОВА", "date": "2018.04.17", "title": "Министър Теменужка Петкова: До края на юни Парламентът трябва да възложи на енергийния министър да предложи вариант за оползотворяване на оборудването на АЕЦ „Белене“"}
{"url": "http://www.focus-news.net/news/2018/04/17/2511930/blagoevgrad-zapochna-rekonstruktsiyata-na-ulitsa-pirin-v-bansko.html", "text": "Започна вторият етап от реконструкцията на главната търговска улица в Банско – „Пирин”. Това съобщиха от пресцентъра на Община Банско. Първият етап от нея, в участъка между пл. „Никола Вапцаров” и пл. „Възраждане”, бе изграден през 2016 г., като бе спазен архитектурно-художествения стил, по който е оформена централната градска част.  Вторият етап обхваща отсечката между пл. „Възраждане” и ул. „Отец Паисий”. Основна цел, заложена в проектната документация, е да се реконструира подземната водоснабдителна и канализационна мрежа, настилките на улицата и уличното осветление, за да създаде един успешен модел на транспортно успокоена зона в този участък от улица „Пирин“. Съществуващата асфалтова настилка с каменни тротоари ще бъде подменена с гранитни и мраморни плочи в съответствие с историческата структура и градски елементи. Чрез реконструкция на съществуващите настилки, ще се създаде функционално зониране на пространствата по продължение на улицата, като ще се отдели едно централно трасе с грапава повърхност, което да се използва за движение на пешеходци, и почасовото движение на автомобили.  Основно внимание се отделя на пространството в източната част, при входа към църквата „Света Троица“  и къщата музей „Неофит Рилски”. Проектът предвижда обособяването на по-голямо пространство около входовете. Изграждането на улицата дава иновативно решение за отвеждане на повърхностните води, чрез използването на шлицов канал по нейното продължение, а основното осветление е решено със съвременни енерго-ефективни улични лампи и ниски градински осветителни тела.\r\nРаботи се също и по изграждането на третия, най-малък етап от ул. „Гоце Делчев”. Участъкът, който се изгражда се намира между улиците „Отец Паисий” и „Хаджи Вълчо”, като пространството ще бъде оформено в същия архитектурен стил, както останалата част от рехабилитираната улица. На практика тази „улица” всъщност се превърна в любимото място за разходка и игри на жителите и гостите на нашия курорт. По искане на жителите й тя бе оформена като пешеходна зона с детски площадки, зелени площи, водни ефекти, алеи и зони за отдих.\r\n„Изграждането и на двете улици ще приключи до началото на активния летен сезон в Банско, когато Банско ще посрещне своите гости с още по-атрактивна визия на централната градска част” даде заявка кметът Георги Икономов.", "date": "2018.04.17", "title": "Благоевград: Започна реконструкцията на улица „Пирин” в Банско"}
{"url": "http://www.focus-news.net/news/2018/04/17/2511932/varna-prodalzhava-parvata-za-godinata-obrabotka-protiv-karlezhi-na-tereni-s-obshtestveno-znachenie-na-teritoriyata-na-obshtinata.html", "text": "Продължава първата за годината обработка против кърлежи на терени с  обществено значение на територията на община Варна. Това каза в интервю за Радио „Фокус“ – Варна Антоанета Тончева, директор на общинско предприятие „Дезинфекция, дезинсекция и дератизация“. По оперативни данни от началото месеца досега против кърлежи са обработени 200 декара зелени площи. Приоритетно преди Великденските празници са третирани големите градски паркове – Морска градина, Зоопарк, Аспарухов парк, парковете в районите „Младост“ и „Владиславово“. Дезакаризирани са около 60% от зелените площи в детските гради и ясли, по план дейностите в тях трябва да приключат до края на месеца. Обработката в училищните дворове ще бъде извършена в два поредни съботи – 21-ви април и 28-ми април, когато там няма движение на ученици, допълни Антоанета Тончева.\r\nВсички дезакаризации се провеждат  при подходящи климатични условия. Използваните биоциди са предназначени за битова употреба, микрокапсулирани, с ниска токсичност, като третираните площи  се обозначават с предупредителни табели.\r\nСпоред Тончева двукратната обработка на зелените площи против кърлежи за Варна е достатъчна. „Трета седмица вече работим  по обработката на зелените площи против кърлежи. Времето е подходящо. Използваме най-често утринните часове, особено за обработката на големите паркове и градини. Дейностите продължават и към момента“, отбеляза Антоанета Тончева. По думите й обработката на площите в града се извършва на два етапа. Първият етап е започнал в началото на април и се очаква да приключи до края на месеца. В средата на месец май до средата на юни трябва да бъде осъществена повторната обработка на зелените площи. „През останалото време при окосяване на големи територии и по сигнал на граждани имаме готовност да се включим с обработка на площи“, каза Антоанета Тончева. Тя подчерта, че препаратите, с които се работи, са пригодени за работа при наличие на хора и домашни животни. „Те са микрокапсулирани, в информационните листи за безопасност дори няма карантинен срок, но ние слагаме 12-часов карантинен срок“, добави Антоанета Тончева.\r\nПо думи на Тончева е приключила пролетната дератизация на каналната мрежа във Варна. Тя уточни, че останалите необработени райони ще бъдат обхванати до края на месец май. Дератизацията на каналната мрежа е прекъсната заради популацията на кърлежите и необходимостта от обработката на зелените площи. „Във Варна тази година почти нямаше зима. Популацията на кърлежи продължи, ухапванията намаляха, но популацията се развиваше. В следващите дни, до края на май ще наваксаме с пролетната обработка на канални шахти, основен развъдник на плъхове“, допълни Антоанета Тончева.\r\nДератизацията включва залагане на родентициди в каналните шахти или в дупките на гризачите. Използват се препарати на антикоагулантна основа, със санитарно разрешително за пускане на пазара и информационен лист за безопасност. Третиранията ще се извършват при подходящи климатични условия и стриктно спазване на условията за безопасно приложение на биоциди.\r\nМарияна ВАЛЕНТИНОВА", "date": "2018.04.17", "title": "Варна: Продължава първата за годината обработка против кърлежи на терени с  обществено значение на територията на общината"}
{"url": "http://www.focus-news.net/news/2018/04/17/2511926/kyustendil-vazstanoveno-e-dvizhenieto-na-avtobusi-po-patya-rilski-manastir-pastra-v-rayona-na-rilski-manastir.html", "text": "Възстановено е движението на автобуси по път III-107 Рилски манастир - Пастра, в района на Рилски манастир. Това съобщиха от пресцентъра на Агенция \"Пътна инфраструктура\" (АПИ). Трафикът на всички автомобили се осъществява в една лента, поради срутване на скална маса. Шофьорите да се движат с повишено внимание и съобразена скорост, спазвайки пътната сигнализация.", "date": "2018.04.17", "title": "Кюстендил: Възстановено е движението на автобуси по пътя Рилски манастир - Пастра, в района на Рилски манастир"}
{"url": "http://www.focus-news.net/news/2018/04/17/2511933/pernik-kmetat-vyara-tserovska-vrachi-gramota-na-talantlivata-milena-georgieva-koyato-se-klasira-na-treto-myasto-v-konkursa-tsvetovete-na-mira.html", "text": "Кметът на Община Перник Вяра Церовска връчи официално грамотата на талантливата Милена Ивайлова Георгиева, която се класира на трето място в конкурса „Цветовете на Мира“, организиран по случай откриването на Световния пробег на мира. Красивата творба е сред петте рисунки, които ще отпътуват за португалската столица Лисабон и ще представят Перник и страната ни. Това съобщиха от пресцентъра на Община Перник.\r\nМилена Георгиева е на 17 години и е възпитаничка на VI-то СУ „ Св. Св. Кирил и Методий“. \r\n„Щастлива съм, че имам възможността да удостоя Милена с грамотата, да я поздравя за участието й, за ентусиазма, за таланта й, за това, което е направила и е представила нашия град на всички“, сподели кметът Вяра Церовска при връчването на престижната награда. Даровитото момиче беше приветствано и от зам.-кмета по култура и образование Севделина Ковачева.\r\nМилена не скри радостта си, че е възпитаничката на Шесто училище, а на рисунката си изобразява планетата ни и птицата, която е символ на мира . \r\n„Обичам всичко да рисувам, няма значение от темата. Радостна съм, че моята рисунка е оценена и ще пътува за Лисабон“, сподели с усмивка Милена. \r\nТворбата на момичето е класирана във възрастова група от 8 до 12 клас. Тя е оценена от специално жури, което включва експерти от Министерството на образованието и науката. В конкурса за рисунки са взели участие ученици от 6 училища с 18 творби на територията на Перник. \r\nУчастниците са от VI-то СУ „Св. Св. Кирил и Методий“, 8-мо ОУ „Кракра Пернишки“, 10-то ОУ „Алеко Константинов“, 11-то ОУ „Елин Пелин“, ГПЧЕ „Симеон Радев“ и СУ „Олимпиец“. Всички учебни заведения получиха грамоти за участието им. \r\nФакелът на Световния пробег на мира премина през Перник. Той беше посрещнат от кмета на града Вяра Церовска през месец март в Общинския младежки дом. Лекоатлетическата щафета стартира на 27 февруари от София и ще финишира на 8 октомври в Лисабон. Щафетата с горящ факел пресъздава символиката на предаването на мира от нация на нация, като дава възможност на всеки да направи своята крачка към един по-добър свят.", "date": "2018.04.17", "title": "Перник: Кметът Вяра Церовска връчи грамота на талантливата Милена Георгиева, която се класира на трето място в конкурса „Цветовете на Мира“"}
{"url": "http://www.focus-news.net/news/2018/04/17/2511892/shumen-15-svideteli-sa-prizovani-v-dneshnoto-zasedanie-po-deloto-hitrino.html", "text": "15 свидетели са призовани в днешното заседание по делото Хитрино, предаде репортер на Радио Фокус - Шумен. Първи свидетелства Нуридин Исмаил, кмет на община Хитрино. Той разказа, че в утрото на инцидента е бил в дома си, в съседно село, на 10 км от Хитрино, телефонът му е бил изключен. Чрез обаждане на телефона на сина му е научил, че половината Хитрино гори. Когато е пристигнал в селото все още е било тъмно, имало пожарна и линейки. Били са предприети първите действия по организация на движение на специалните автомобили, успокояване на хората, оглед на обстановката. В светлата част на деня вече е станала ясна реалната картина на влаковата катастрофа. Към 10.00-11.00 часа е била поискана евакуация на хората, която е започнала около 13.00 часа. Хората са се врънали в Хитрино десет дни след инцидента, след като и последната цистерна от дерайлиралата влакова компзиция е била изведена от населено място. \r\nИвелина ИВАНОВоА", "date": "2018.04.17", "title": "Шумен: 15 свидетели са призовани в днешното заседание по делото Хитрино"}
{"url": "http://www.focus-news.net/news/2018/04/17/2511935/pazardzhik-turisticheskite-druzhestva-vav-velingrad-se-obediniha-kmetat-d-r-kostadin-koev-stana-tehen-chlen.html", "text": "Във Велинград се проведе общо събрание на ТД „Юндола”, на което присъстваха 45 членове и много гости, съобщи за Радио „Фокус“ – Пазарджик Бояна Кирилова, експерт в Общината. Велинградските туристи се обединиха  като утвърдиха устав на дружеството, подготвен от контактната група за обединение на двете досегашни дружества. Присъстващите избраха управителен и контролен съвет. За председател на управителния съвет бе избран Димитър Санкев, а останалите 6 членове са Васил Марков, Борис Гаджанов, Цвета Андонова, Бисер Скендеров, Стефка Илинова, Сиси Червенкова. На заседанието присъства и кметът на община Велинград д-р Костадин Коев, който заяви своето желание за членство в туристическото дружество. Сред  гостите бяха и зам.-председателят на ОбС Велинград Любомир Перчинков, кметът на село Драгиново Бисер Маджиров и дъщерята на доайена на туристическото движение във Велинград Манол Чолев – Боряна Чолева – Абаджиева.\r\nАлбена ЖИЛЕКОВА", "date": "2018.04.17", "title": "Пазарджик: Туристическите дружества във Велинград се обединиха, кметът д-р Костадин Коев стана техен член"}
{"url": "http://www.focus-news.net/news/2018/04/17/2511934/yambol-oblastniyat-upravitel-dimitar-ivanov-razporedi-merki-za-predotvratyavane-na-pozhari.html", "text": "Със заповед на областния управител на област Ямбол Димитър Иванов от днес до 31 октомври 2018 г. е обявен за пожароопасен за горските територии на територията на областта. Заповедта е издадена на основание чл. 32, ал.1 от Закона за администрацията и чл.147 от Закона за горите. Това съобщиха от Областната администрация. Целта е осигуряване пожарна безопасност, предотвратяването и гасенето на пожари в горските територии в периода, в област Ямбол.\r\nВ посочения пожароопасен сезон се забранява паленето на открит огън и извършването на огневи работи на разстояние, по-малко от 100 м от границите на горските територии.\r\nТериториалните поделения, Държавни горски стопанства при Югоизточно държавно предприятие, кметовете на общини и кметства, собствениците и ползвателите на горски територии, както и лицата извършващи дейности в тях, трябва да създадат необходимата организация за осигуряване на пожарната безопасност в горските територии, се казва още в заповедта на областния управител. В заповедта се определят и задълженията на земеделските кооперации, арендатори и ползватели на селскостопански земи в близост до горски територии, да поддържат в техническа изправност и готовност пожарогасителните устройства и в случай на пожар да се включат в гасенето му. Задължения са разписани и за ръководителите на сдружения на ловците, риболовците и туристите при пребиваване в горски територии, на ръководителите на военни формирования при провеждане на полеви занятия и учения.\r\nЗа повишена бдителност и активност през пожароопасния сезон, както от страна на ангажираните институции, така и от страна на гражданите призовава областният управител.", "date": "2018.04.17", "title": "Ямбол: Областният управител Димитър Иванов разпореди мерки за предотвратяване на пожари"}
{"url": "http://www.focus-news.net/news/2018/04/17/2511939/sport-britanskiyat-tenisist-dan-evans-se-zavrashta-na-korta-sled-ednogodishna-pauza.html", "text": "Британският тенисист Дан Еванс се завръща на корта след едногодишна пауза, наложена заради скандал с употребата на забранени вещества. Еванс e получил уайлдкард за участие на турнира от сериите „Чалънджър\" в Глазгоу, който започва на 28 април.\r\n27-годишният Еванс даде положителна проба за употреба на кокаин преди година, по време на турнира в Барселона.", "date": "2018.04.17", "title": "Спорт: Британският тенисист Дан Еванс се завръща на корта след едногодишна пауза"}
{"url": "http://www.focus-news.net/news/2018/04/17/2511936/kathimerini-albanskiyat-natsionalizam-e-bunker-sreshtu-balkanskite-ambitsii-na-erdogan.html", "text": "Турският президент Реджеп Тайип Ердоган отвори няколко военни фронта в Близкия изток и в същото време отправя заплахите за Егейско море и Източното Средиземноморие. Това обаче не означава, че Балканите са извън радара му, коментира Ставрос Цимас в статия за гръцкото електронно издание Kathimerini.\r\nПланът на Ердоган е да изкорени всички клонове на мрежата на Фетхуллах Гюлен в региона, главно в частни училища и други институции, свързани с движението. Доскоро той щеше да окаже натиск върху правителствата да закрият училищата и да се предадат на предполагаемите „терористи\". Само миналия месец шестима турски граждани бяха отвлечени от агенти на разузнавателната служба на Анкара, работещи в Косово. Междувременно Ердоган стартира пропагандна кампания, насочена към сплашване на обикновените албанци, в която се твърди, че гюлинистите очевидно оркестрират поредица от преврати.\r\nУсилията на турския президент да манипулират етническите албанци на Балканите чрез тяхната религиозна радикализация обаче изглежда са отишли твърде далеч в очите на нациите в региона и особено в Албания. Защото те засягат чувствителен акорд, който се нарича национализъм. Техният национален поет Пашко Васа, който пише, че \"албанската вяра е албанизъм [да бъде албанец],\" улавя факт, който също действа като бариера срещу опитите за неоосманската инфилтрация. Албанците посрещат добре турски инвестиции или пари за изграждането на джамии, но много малко хора искат да живеят в демокрация, подобна на тази, установена от Ердоган в Турция. Огромното мнозинство е насочило поглед на Запад, където виждат бъдеще за себе си и, най-важното, за децата си. Преди всичко те смятат, че ислямът, особено радикалният ислям, подкопава националната им идентичност. В края на краищата те знаят от учебниците си по история, че техните предци се бият, за да се освободят от османското владичество като нация.\r\nПреди няколко месеца властите откриха водноелектрическа централа близо до град Шкодра, чието изграждане беше финансирано от Турция. Местните жители свалиха турското знаме, което беше гравирано върху фасадата. „Това беше провокация. Борили сме се с османците, които ни бяха поробили векове наред. Не можем да се будим сутрин до това знаме\", предаде местен телевизионен канал в Тирана.\r\nЕрдоган може да се смята за лидер на мюсюлманите, живеещи на Балканския полуостров, но когато наскоро посети Македония, лидерът на най-голямата етническа албанска политическа партия Али Ахмети отказа да го придружи на обиколка в етническите албански села и забрани на своите министри да се присъединят към него.Тереза Герова", "date": "2018.04.17", "title": "Kathimerini: Албанският национализъм е бункер срещу балканските амбиции на Ердоган"}
{"url": "http://www.focus-news.net/news/2018/04/17/2511937/v-galeriyata-na-otkrito-v-gradskata-gradina-pri-narodniya-teatar-shte-bade-otkrita-fotoizlozhbata-blizki-sreshti-v-sofiyskiya-zoopark-na-18-april.html", "text": "На 18 април в Галерията на открито в Градската градина при Народния театър ще бъде открита фотоизложбата \"Близки срещи в Софийския зоопарк\". Това съобщиха от пресцентъра на Столична община. Автор на фотографиите е Марсел Фенс - доброволец и приятел на зоопарка. Куратор е  Катерина Зарева-Симеонова. \r\nПрез 2018 г. Зоологическа градина – София отбелязва 130 години от създаването си. Тя е основана през 1888 г. с Указ на Княз Фердинанд и по време на дългата си история преминава през две световни войни, променя местонахождението си и се превръща в една от най-обичаните забележителности на София.\r\nСофийският зоопарк е най-старият и най-големият зоопарк на Балканите. Разположен е върху площ от 36 хектара. Днес там живеят над 2 000 животни – представители на повече от 250 вида от цял свят.\r\nФотоизложбата \"Близки срещи в Софийския зоопарк\" ще продължи до 30 април.", "date": "2018.04.17", "title": "В Галерията на открито в Градската градина при Народния театър ще бъде открита фотоизложбата \"Близки срещи в Софийския зоопарк\" на 18 април"}
{"url": "http://www.focus-news.net/news/2018/04/17/2511928/ministar-temenuzhka-petkova-balgariya-shte-se-opita-da-se-vazpolzva-ot-izklyuchenieto-na-zavishenite-kriterii-na-es-za-vaglishtnite-tsentrali-zashtoto-te-sa-grabnaka-na-energetikata-ni.html", "text": "България ще се опита да се възползва от изключението на завишените критерии на ЕС за въглищните централи, защото те са гръбнака на енергетиката ни. Това каза министърът на енергетика Теменужка Петкова по време Младежкия икономически форум в УНСС, предаде репортер на Агенция „Фокус“.\r\n„В целия свят стои темата за замърсяването на въздуха и един от основните акценти за борбата с мръсния въздух е възможността за редуциране на въглищните централи, които се определят като едни от най-големите замърсители. Миналата година Европейският съюз взе решение да бъдат завишени критериите и изискванията и това поставя много сериозно изпитание пред българската енергетика, защото този тип централи дават над 40% от енергетиката – например централите в Маришкия басейн и др.“, каза още тя и посочи, че това за България е голямо предизвикателство, защото страната ни няма възможност да реагира - това изисква много сериозен потенциал от време, възможности и анализи. \r\n„Затова това, което правителството прави, е да се възползваме от възможността за изключение от тези правила, така че да ни се даде възможност да запазим производството си на електрическа енергия от тези въглищни централи, защото те са основата и гръбнака на българската енергетика“, обясни министър Петкова.\r\nЦветилена СИМЕОНОВА", "date": "2018.04.17", "title": "Министър Теменужка Петкова: България ще се опита да се възползва от изключението на завишените критерии на ЕС за въглищните централи, защото те са гръбнака на енергетиката ни"}
{"url": "http://www.focus-news.net/news/2018/04/17/2511940/regionalen-istoricheski-muzey-sofiya-e-domakin-na-kontsert-na-grupata-na-bistrishkite-babi-na-19-april.html", "text": "Регионален исторически музей - София е домакин на концерт на групата на \"Бистришките баби\". Това съобщиха от пресцентъра на Столична община. Концертът ще се състои на 19 април 2018 г. (четвъртък) от 17:00 ч. в Централното фоайе на Музея (адрес: пл. \"Бански\" 1).\r\n\"Бистришките баби\" изпълняват локален репертоар като някои от песните са много старинни, емблематични за София и Софийския регион.\r\nГрупата е сформирана като ''Бистришки баби'' през 1946 г. Специалистите определят начина на пеене като полифония. Този тип музициране се поставя в полето на неписмените култури и води началото си от предхристиянската епоха. Репертоарът на групата наброява над 300 песни.\r\nИсторически погледнато в с. Бистрица по семейна традиция пеенето е сред най-важните компоненти от обучението на девойките.\r\nПрез 2005 г. ЮНЕСКО разпознава \"Бистришките баби\" като шедьовър на устното и нематериалното културно наследство. През 2008-а вписва шедьовъра в световната представителна листа на нематериалното културно наследство.\r\nСъщевременно, в Регионалния исторически музей – София има и изложба, представяща групата на \"Бистришките баби\". Тя разказва за локалния контекст, в който старинният двуглас е съхранен, водещи певици през годините, както и интереса към групата в международен план.\r\nКонцертът и изложбата се осъществяват по проект Архаичният шопски двуглас – ценен принос към културните ценности на съвременна Европа. Бистришките баби, финансиран по програма \"Култура\" на Столична община – 2018.\r\nКонцертът на групата на \"Бистришките баби\" в Регионалния исторически музей – София е на 19 април 2018 г. (четвъртък) от 17:00 ч. в Централното фоайе. Изложбата може да бъде разгледана до 22 април 2018 г. (неделя).", "date": "2018.04.17", "title": "Регионален исторически музей - София е домакин на концерт на групата на \"Бистришките баби\" на 19 април"}
{"url": "http://www.focus-news.net/news/2018/04/17/2511941/pazardzhik-n-v-tsar-simeon-ii-solomon-pasi-shte-gostuvat-v-gimnaziya-ivan-aksakov.html", "text": "Младшите посланици на Европейския парламент от Профилирана гимназия „Иван Сергеевич Аксаков”  – Пазарджик и всички ученици символично ще преподпишат  Договора за присъединяване на Република България към Европейския съюз.  Това съобщиха за Радио „Фокус“- Пазарджик от училището. Събитието ще започне в 14.00 часа като гост-лектори ще бъдат Н. В. Цар Симеон II и Соломон Паси. Гости на инициативата ще бъдат също Стефан Мирев – областен управител на област Пазарджик, Тодор Попов – кмет на  община Пазарджик,  Валентина Кайтазова – началник на РУО – Пазарджик, ръководители на институции, директори на училища, ученици от училища от гр. Пазарджик. Лекторите и гостите ще посетят единствената в област Пазарджик Ученическа музейна сбирка в ПГ „Иван С. Аксаков” – Пазарджик, Табло с основни човешки права, Коридор Европа и зала „Европа”.\r\nВаня НИКОЛОВА", "date": "2018.04.17", "title": "Пазарджик: Н. В. Цар Симеон II Соломон Паси ще гостуват в гимназия „Иван Аксаков“"}
{"url": "http://www.focus-news.net/news/2018/04/17/2511945/pazardzhik-v-panagyurishte-provezhdat-uchenichesko-sastezanie-mladi-rodolyubtsi.html", "text": "Ученическо състезание „Млади родолюбци“ ще започне от 14.30 часа в Панагюрище, съобщи за Радио „Фокус“ – Пазарджик Радка Костуркова от общинската администрация. Тя утoчни, че състезанието е посветено на 140 години от Освобождението на България и 142 години от избухването на Априлското въстание. Проявите, посветени на тези годишнини ще продължат в 17.30 часа в Историческия музей в Панагюрище, където ще бъде представена книгата на доц. д-р Милен Куманов „Стефан Стамболов: от „Не щеме ний богатство“ до „Зелен листец“. На 19 април предстои връчването на  Общинската награда за краеведческа дейност „Лобородие“, учредена от Община Панагюрище и ОУ „Двайсти април“.\r\nВаня НИКОЛОВА", "date": "2018.04.17", "title": "Пазарджик: В Панагюрище провеждат ученическо състезание „Млади родолюбци“"}
{"url": "http://www.focus-news.net/news/2018/04/17/2511942/sofiya-vavezhda-se-organizatsiya-na-dvizhenieto-za-provezhdane-na-sabitie-na-posolstvoto-na-kralstvo-niderlandiya-na-26-april.html", "text": "От 14.00 до 21.00 часа на 26.04.2018 г. се забранява престоят и паркирането на пътни превозни средства по ул. „Оборище” между ул. „Васил Априлов” и ул. „Сан Стефано”, с изключение на автомобилите на гостите поканени на приема. Това съобщиха от пресцентъра на Столична община. От 17.30 до 20.30 часа на 26.04.2018 г. само при необходимост и по преценка на отдел „Пътна полиция” при СДВР се забранява влизането на пътни превозни средства в двете посоки по ул. „Оборище” между ул. „Васил Априлов” и ул. „Сан Стефано”.", "date": "2018.04.17", "title": "София: Въвежда се организация на движението за провеждане на събитие на посолството на Кралство Нидерландия на 26 април"}
{"url": "http://www.focus-news.net/news/2018/04/17/2511946/shumen-vremenno-dvizhenieto-po-pat-gradishte-paten-vazel-belokopitovo-se-osashtestvyava-s-povisheno-vnimanie-poradi-izteglyane-na-avariral-tezhkotovaren-avtomobil.html", "text": "Временно движението по път I-4 Градище - пътен възел \"Белокопитово\" се осъществява с повишено внимание. Стеснена е една от лентите за движение поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от пътна полиция.", "date": "2018.04.17", "title": "Шумен: Временно движението по път Градище - пътен възел \"Белокопитово\" се осъществява с повишено внимание поради изтегляне на аварирал тежкотоварен автомобил"}
{"url": "http://www.focus-news.net/news/2018/04/17/2511944/pregled-na-osnovnite-temi-vav-varnenskiya-pechat.html", "text": "„В 2 селища в областта пият вода с нитрати“, е водещо заглавие в днешния брой на варненския вестник „Черно море“. Отклонения от микробиологичните норми са констатирани на други 5 места. „Трима бивши командири на Осми приморски полк загиват при атентата в църквата „Света Неделя“, четем още на стр. 5. „Дариха микробус на младежи със специални нужди“, пише изданието на стр. 2. Дългоочакваният микробус за придвижване на хора със специални потребности бе дарен на дневния център „Свети Йоан Златоуст“ във Варна. Возилото е 18-местно и е на стойност 23 000 лв. „Обработиха срещу кърлежи 200 декара зелени площи“, ни информира броят на стр. 2. 200 декара зелени площи са обработени против кърлежи от началото на месеца досега. Това съобщиха от общинското предприятие „Дезинфекция, дезинсекция и дератизация“. „Приходите от нощувки нараснаха с 20% през февруари“, е още една тема в изданието. Приходите от нощувки през февруари 2018 г. в област Варна достигат 2,0 млн. лв., или с 20, 1 % повече в сравнение с февруари 2017 г. Регистрирано е увеличение на приходите както от български граждани – със 7,2%, така и от чужди – с 48,0%. Това съобщиха от пресцентъра на Териториално статистическо бюро – Североизток. През февруари 2018 г. „Наш ученик спечели първо място в национален литературен конкурс“, е друга тема в броя. Учениците от Средното училище за хуманитарни науки и изкуства „Константин Преславски“- Варна, отново впечатлиха със своите награди в областта на хуманитаристиката. Мариян Красимиров Кънчев от XI а клас, профил „Български език и литература“, бе класиран на първо място в национален литературен конкурс по цитат от стихове на поета Веселин Андреев в раздел „Поезия“. „Храните за бедни ще се раздават до 4 май“, е друго заглавие в броя. Храните от първа необходимост продължават да се раздават във Варна и областта, напомниха от БЧК. Оттам призоваха имащите право по „Оперативната програма за храни и/или основно материално подпомагане“ на ЕС да посетят раздавателните пунктове на организацията, за да получат срещу подпис и документ за самоличност полагащите им се продукти.", "date": "2018.04.17", "title": "Преглед на основните теми във варненския печат"}
{"url": "http://www.focus-news.net/news/2018/04/17/2511943/afp-emanyuel-makron-prizova-za-evropeyski-suverenitet-pred-litseto-na-avtoritarizma.html", "text": "В реч пред Европейския парламент, президентът на Франция Еманюел Макрон призова за нов „европейски суверенитет\" пред лицето на нарастващия авторитаризъм в някои страни от ЕС, предава AFP.\r\nОчертавайки визията си за реформираната Общност в периода след Брекзит, Макрон предупреди, че е имало „един вид европейска гражданска война\", като добави, че „има очарование от тесногръдието и то продължава да се увеличава\".Тереза Герова", "date": "2018.04.17", "title": "AFP: Еманюел Макрон призова за „европейски суверенитет“ пред лицето на авторитаризма"}
{"url": "http://www.focus-news.net/news/2018/04/17/2511949/gen-konstantin-popov-proektat-za-voennovazdushnoto-uchilishte-tryabva-da-se-glasuva-prez-2019.html", "text": "През 2019 година в Народното събрание ще бъде внесен за гласуване проект на решение за създаване на Военновъздушното училище /ВВУ/ в Долна Митрополия. Това стана ясно днес на дискусия на тема “Военно училище, идеи и работещи модели”. Дискусията се организира от Министерство на отбраната, след направеното от председателят на Комисията по отбрана ген. Константин Попов, предложение за създаване на работна група от представители на министерствата на отбраната и образованието, на военните висши училища и други звена за ускоряване на процесът по създаването на Военновъздушното училище. Това съобщиха от Комисията по отбрана.\r\nНа три основни неща е необходимо да отговори ВВУ: 1- да отговаря на изискванията към новата среда на сигурност, 2-модернизацията на въоръжените сили, 3- Военновъздушните сили трябва да затворят цикъла между образователната подготовка и реалните способности, това каза по време на дискусията председателят на комисията ген. Константин Попов. Също така той изрази благодарност към участниците в дискусията за намеренията на всички институции за създаване на ВВУ.\r\nНа дискусията присъстваха членовете на комисията по отбрана, които казаха, че ще подкрепят предложението за създаване на училището, министърът на отбраната, представители на министерство на образованието, Националния военен университет “В. Левски”, Военна академия “Г.С. Раковски”, Висше военоморско училище “Н. Й. Вапцаров” и др., от всички парламентарни групи, изразиха своето уверение, че техните парламентарни групи ще гласуват “за” възстановяването на Военновъздушното училище Долна Митрополия.", "date": "2018.04.17", "title": "Ген. Константин Попов: Проектът за военновъздушното училище трябва да се гласува  през 2019"}
{"url": "http://www.focus-news.net/news/2018/04/17/2511952/montana-nad-1-ton-rakiya-otkri-mitnicheska-mobilna-grupa-v-sklad-za-plodove-i-zelenchutsi-v-grada.html", "text": "Над 1 тон етилов алкохол задържа екип на митническа мобилна група при проверка в склад за плодове и зеленчуци в Монтана. Това съобщиха от пресцентъра на Агенция \"Митници\". Митническите служители установили, че едно от обособените помещения се използва за съхранение на алкохол. При проверката са открити 1078 литра етилов алкохол - ракия, съхраняван в ПВЦ-съдове с различна вместимост - от 11 до 150 литра. Измерено е алкохолно съдържание на продуктите е между 47 и 50º. За алкохола не са представени документи за платен акциз. Алкохолът е иззет, взети са проби за лабораторен анализ. Предстои образуване на административнонаказателно производство.", "date": "2018.04.17", "title": "Монтана: Над 1 тон ракия откри митническа мобилна група в склад за плодове и зеленчуци в града"}
{"url": "http://www.focus-news.net/news/2018/04/17/2511948/blagoevgrad-s-2-439-dushi-e-namalyalo-naselenieto-v-oblastta-prez-2017-godina.html", "text": "Благоевград е третата по големина на своята територия област в Югозападна България, като тя има много важна роля, като транспортен коридор към Балканите, Европа и света. По данни от Националния статистически институт към 31.12.2017 година населението на областта наброява 307 882 или 4.4 % от общото население на Р България. В сравнение с 2016 година населението в областта намалява с 2 439 души. Справка показва, че и през 2016 година е било отчетено намаляване на населението в областта, спрямо 2015 година с 2 510 души, което показва, че за две години жителите на Благоевград и региона са намалели с 4 949 души.  Съгласно административно-териториалното устройство на страната в границите на областта се включват 14 общини, 96 кметства и 280 населени места. Оказва се, че по-голямата част от населението – 75 583 души е съсредоточен в Община Благоевград. Към групата на общините с население от 50 000 до 100 000 души се включва и община Петрич с 50 110. С население от 30 000 до 50 000 души са общини Сандански и Гоце Делчев, съответно с 37 763 и 30 022 души. Разлог, Гърмен, Сатовча, Симитли, Банско и Якоруда пък спадат към общините с население от 10 000 до 20 000 души, като в тях живеят съответно: Разлог – 19 627; Гърмен – 14 861; Сатовча – 14 353; Симитли – 13 515; Банско – 12 868 и Якоруда – 10 010. С население от 5 000 до 10 000 души пък са 4 общини – Белица – 9 426; Хаджидимово – 9 314; Кресна – 5 279 и Струмяни – 5 151. В градовете в тези общини живеят общо 184 215, а в селата 123 667. Интересен факт е, че в шест от общините в областта по-голям брой от населението живее в селата, а не в градовете. Става дума за Белица, Гърмен, Симитли, Сатовча, Струмяни и Хаджидимово. През миналата година в Благоевград и региона са родени 2 702, което е с 134 бебета по-малко в сравнение с 2016 година. И тук за съжаление се наблюдава трайна тенденция към намаляване броят на новородените като през 2016 година те са били 2 836 което е със 157 по-малко в сравнение с 2015 година. Най-голям брой бебета за 2017 година са проплакали в Благоевград – 715; Петрич – 447; Сандански – 306; Гоце Делчев – 297. Най-малко децата пък са родени в Струмяни и Кресна. Оказва се също, че в областта жените предпочитат да раждат на възраст между 25 – 29 години – 975. Под 20 години пък родилките са били 193, а над 45 години – 5.   Нивото на смъртност в област Благоевград обаче се задържа високо, като през 2017 година умрелите са 4 101, което е със 164 души повече в сравнение със 2016 година. За миналата година най-висока е била смъртността в Благоевград – 893, следват Петрич – 696; Сандански – 547 и Гоце Делчев – 368. Най-малка пък е била смъртността в Кресна, Симитли и Струмяни. Според  прогноза на статистическият институт, изготвена на база хипотеза за конвергентност се очаква до 2070 година броят на населението в областта да продължава да намалява, като през 2020 година то се предполага, че ще бъде около 302 291; през 2030 – 275 480; 2040 – 246 703; 2050 – 217 535; 2060 – 188 618 и 2070 – 161 735, което показва, че за 53 години населението в областта ще се стопи с общо 146 147 души.", "date": "2018.04.17", "title": "Благоевград: С 2 439 души е намаляло населението в областта през 2017 година"}
{"url": "http://www.focus-news.net/news/2018/04/17/2511950/burgas-zapochvat-zasileni-proverki-na-otkritite-baseyni-sled-kraya-na-mesets-may.html", "text": "Започват засилени проверки на откритите басейни след края на месец май, съобщиха за Радио „Фокус“-Бургас от РЗИ-Бургас и уточниха, че проверки на басейни на територията на област Бургас се извършват целогодишно, но предвид това, че по-голямата част от тях работят сезонно, те се засилват след края на месец май. В края на 2017 г. регистрираните плувни басейни са 668, от които 601 открити и 67 закрити.\r\nПрез 2017 г. са извършени 1344 проверки. Взети са 212 проби за химичен контрол, с извършени 2120 изследвания и 414 проби за микробиологичен контрол, с извършени 2070 изследвания. Нестандартни по химични показатели са 66 проби. Отклоненията са по показатели: перманганатна окисляемост, амониев йон, активна реакция, нитрити, като най-голям е броят на пробите не отговарящи по показател остатъчен свободен хлор. По микробиологични показатели не отговарят 4 проби. По-големият процент нестандартни проби при химичните показатели в сравнение с микробиологичните се дължи на неправилно и некомпетентно дозиране, най-вече на хлорните препарати от фирмите, поддържащи басейните, или презастраховане непосредствено преди проверката на инспектора от страна на служителите на басейна.\r\nЗа констатирани нарушения са връчени 10 предписания на 10 обекта за изпълнение на хигиенни мероприятия. Съставени са 5 акта за некачествена дезинфекция на водата в басейните.\r\nМария РУСЕВА", "date": "2018.04.17", "title": "Бургас: Започват засилени проверки на откритите басейни след края на месец май"}
{"url": "http://www.focus-news.net/news/2018/04/17/2511953/ria-novosti-rakovoditel-na-dzhihadistka-kletka-se-e-vzrivil-pri-opit-za-zadarzhaneto-mu-v-rusiya.html", "text": "Ръководител на клетка на близкоизточната радикална групировка „Ислямска държава“ се е взривил при опит да бъде арестуван в Ростовската област в южната част на Русия, предава РИА Новости, като се позовава на Федералната служба за сигурност (ФСБ) на Руската федерация.\r\nСъгласно разпространената информация, ръководителят на клетката е оказал съпротива при ареста и е задействал самоделно взривно устройство, в резултат на което е загинал. При акцията са арестувани трима членове на клетката. На мястото на операцията са намерени автомат АК-74, ръчни гранати и инструкции за направата на бомба. \r\nДруги подробности не се съобщават към момента. Тереза Герова", "date": "2018.04.17", "title": "РИА Новости: Ръководител на джихадистка клетка се е взривил при опит за задържането му в Русия"}
{"url": "http://www.focus-news.net/news/2018/04/17/2511955/sofiya-34-000-evro-v-kolana-na-patnik-zadarzhaha-mitnicheski-sluzhiteli-na-gkpp-kalotina.html", "text": "34 000 евро задържаха митнически и гранични служители на ГКПП Калотина при проверка на  австрийски автомобил, влизащ в България и управляван от турски гражданин. Това съобщиха от пресцентъра на Агенция \"Митници\".\r\nНа 15 април 2018 г. митнически служители и гранични полицаи отклоняват за проверка лек автомобил с австрийска регистрация, управляван от 45-годишен турски гражданин, който пътувал сам. При личен преглед на шофьора митническите служители установяват, че в ластичен колан около кръста му са скрити пачки с евробанкноти, предимно в купюри от по 500 евро. Пътникът обяснил пред митническите служители, че парите му били необходими за лечение, което той смятал да проведе в България.\r\nПо случая е съставен акт за административно нарушение на основание чл.18 от Валутния закон.\r\nТъй като пътникът не е изпълнил задължението си да декларира пренасяната от него валута,  надвишаваща 10 000 евро, сумата е задържана и ще бъде отнета в полза на държавата.\r\nОт началото на годината на МП Калотина са задържани 182 500 евро.", "date": "2018.04.17", "title": "София: 34 000 евро в колана на пътник задържаха митнически служители на ГКПП \"Калотина\""}
{"url": "http://www.focus-news.net/news/2018/04/17/2511956/pregled-na-mezhdunarodnite-novini-do-13-chasa-agentsiya-fokus.html", "text": "Върховният представител на Европейския съюз по въпросите на външните работи и политиката на сигурност Федерика Могерини започва балканската си обиколка с посещение в Тирана.\r\nВ следващите няколко дни Могерини ще представи на Албания, Македония, Черна гора и Сърбия годишният доклад на Европейската комисия за напредъка в евроинтеграцията им. На тези срещи се очаква да бъде обсъдена предстоящата среща на върха на ЕС и Западните Балкани, която ще се проведе през следващия месец в София. Преди началото на турнето Могерини заяви, че „Западните Балкани са Европа и ще бъдат част от бъдещето на ЕС\".\r\n*** Темпът на присъединителните преговори между Брюксел и Белград продължава да зависи от напредъка в процеса на реформи в Сърбия, както и от диалога за нормализиране на отношенията с Косово, се казва в доклада на Европейската комисия за напредъка на Сърбия по пътя на ЕС, който ще бъде публикуван във вторник.\r\nСпоред доклада, изтекъл в медиите, ЕК призовава за неотложен напредък в диалога между Белград и Прищина, но също и за пълното прилагане на Брюкселското споразумение, особено по отношение на създаването на Асоциацията на сръбските общини.\r\n*** В реч пред Европейския парламент, президентът на Франция Еманюел Макрон призова за нов „европейски суверенитет\" пред лицето на нарастващия авторитаризъм в някои страни от ЕС.\r\nОчертавайки визията си за реформираната Общност в периода след Брекзит, Макрон предупреди, че е имало „един вид европейска гражданска война\", като добави, че „има очарование от тесногръдието и то продължава да се увеличава\".\r\n*** Ръководител на клетка на близкоизточната радикална групировка „Ислямска държава“ се е взривил при опит да бъде арестуван в Ростовската област в южната част на Русия, съобщават от Федералната служба за сигурност (ФСБ) на Руската федерация.\r\nСъгласно разпространената информация, ръководителят на клетката е оказал съпротива при ареста и е задействал самоделно взривно устройство, в резултат на което е загинал. При акцията са арестувани трима членове на клетката. На мястото на операцията са намерени автомат АК-74, ръчни гранати и инструкции за направата на бомба. \r\nДруги подробности не се съобщават към момента.\r\n*** Инцидентът с гръцкото знаме на остров Микро Антропофаго присъства като водеща новина на първа страница на вестник Hürriyet.\r\nСпоред турския вестник, властите в Атина са били своевременно уведомени за случая, при който гръцки младежи издигнаха националното знаме на остров Микро Антропофаго в Егейско море и са имали достатъчно време да реагират.\r\nHürriyet пише, че издигането на гръцкото знаме е било установено още в петък. В събота официално са били уведомени властите в Атина, а след като не са били предприети мерки, в неделя са били изпратени турски командоси да махнат знамето.\r\n*** Генералният секретар на НАТО Йенс Столтенберг, който бе на посещение в Турция на 16 април, предупреди, че американските въздушни удари, насочени срещу режима на Башар Асад в Сирия, са „ясно послание\" и към съюзниците му - Русия и Иран.\r\nВ изявление за телевизионния канал NTV, норвежецът обвини Русия във възпрепятстване усилията на ООН за независимо разследване на предполагаемото използване на химическо оръжие в сирийския град Дума. \r\n„Тази операция отправи ясно послание на режима на Асад и неговите поддръжници Русия и Иран. Тя им показа, че международната общественост не наблюдава тихо какво се случва там\", заяви Столтенберг, като добави, че също така приветства подкрепата на Турция за въздушните удари, нанесени от САЩ, Великобритания и Франция.\r\nСъщевременно той подчерта, че операцията е била насочена към „намаляване на капацитета за използване на химическо оръжие\".\r\n„Имаше усилия за независимо разследване на предполагаемото използване на химическо оръжие в Сирия, но Русия го възпрепятства\", заяви генералният секретар на НАТО. \r\nСтолтенберг бе на посещение в турската столица Анкара за официални разговори в резултат на въздушните удари в Сирия.\r\nЩо се отнася до закупуването от Турция на руските противоракетни системи С-400, Столтенберг заяви, че това е „национално решение\", което Анкара трябва да вземе. \r\n„Това е национално решение. Важното за НАТО е дали ще бъде интегрирано в системата на Алианса за противовъздушна отбрана\", поясни норвежкият политик.  \r\nСлед като беше посрещнат с военна церемония в Министерството на отбраната в Анкара, Столтенберг се срещна с министъра на отбраната Нуретин Джаникли. Не бяха дадени повече подробности за проведения разговор между двамата. В Анкара генералният секретар на НАТО се срещна също с президента на Турция Реджеп Тайип Ердоган и министъра на външните работи Мевлют Чавушоглу.\r\n*** Министър-председателят на Косово Рамуш Харадинай ще направи първо официално посещение в Македония. В Скопие Харадинай ще бъде посрещнат от премиера Зоран Заев и други политици, съобщават медиите в югозападната ни съседка.\r\nХарадинай и Заев ще разговарят за двустранните отношения между Скопие и Прищина. Очаква се да бъде определена и датата за провеждане на междуправителствено заседание на Македония и Косово.\r\nКосовският премиер пристига в Скопие на 18 април. В същия ден в Македония ще бъде и Върховният представител на Европейския съюз по въпросите на външните работи и политиката на сигурност Федерика Могерини.\r\n***", "date": "2018.04.17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/17/2511951/rumen-georgiev-asotsiatsiya-na-mlekoproizvoditelite-pazardzhik-selata-se-obezlyudyavat-stopanite-stavat-vse-po-bedni-zemyata-vse-po-pusteeshta.html", "text": "Повечето правителство през последните години искат да върнат хората към земята, да започне да се развива аграрния сектор, но никой не си помръдва пръста да направи постъпления в тази посока, каза за Радио \"Фокус\" – Пазарджик Румен Георгиев, председател на Асоциацията на млекопроизводителите в област Пазарджик.  Държавата е мащеха за хората с желание да обработват земята и да се занимават с животновъдство. Образно казано, държавата \"бие хората през ръцете\", когато решат да развиват бизнес, каза Георгиев. \"Всеки един от експертите в Министерството на земеделието и в службите по земеделие само си прибира комисионната и не помага с нищо. За да върнат хората на село, трябва да се доверят на стопаните, които имат дълбока връзка със земята. Селата обезлюдяхя, стопаните нямат техника и чакат на социални помощи\", каза още Георгиев.\r\nАлбена ЖИЛЕКОВА", "date": "2018.04.17", "title": "Румен Георгиев, Асоциация на млекопроизводителите-Пазарджик: Селата се обезлюдяват, стопаните стават все по-бедни, земята все по-пустееща"}
{"url": "http://www.focus-news.net/news/2018/04/17/2511954/veliko-tarnovo-kniga-razkazvashta-istoriyata-na-svishtovskite-duhovi-orkestri-predstoi-da-bade-predstavena-v-grada.html", "text": "Книга, разказваща историята на свищовските духови оркестри, предстои да бъде представена в града. Съставител и автор на сборника „Свищовските духови оркестри. История, спомени, факти“ е доц. д-р Юлия Николова, която е тясно свързана с града. Издаването на книгата се е случило с подкрепата на Община Свищов, разказа в предаването „Добре дошли в Свищов“ на Радио „Фокус“ – Велико Търново съставителката на изданието. Тя изказа благодарности и за изключителното съдействие, което и е оказано от Дирекция „Култура и културно наследство“ при местната администрация. „Моят труд проследява историята на духовите оркестри в град Свищов от началото на миналия век до днешно време. Специално внимание съм обърнала на военната музика на 33-ти свищовски полк, духовите музики при училищата, главно на търговската гимназия „Димитър Хадживасилев“, и на реалната гимназия „Алеко Константинов“, но също на училище „Димитър Благоев, на училище „Сакелариевич“, на някогашните техникуми – Химически и Селскостопански и други. Отредено място в книгата има и за съществувалите през различни периоди при Първо българско читалище „Еленка и Кирил Д. Аврамови“ и Стопанска академия „Димитър Ценов“. Летописните страници са изпъстрени със спомени на участници в тия оркестри, мнозина от които днес не са между живите“, разказва още авторът.\r\nПремиерата на новоиздадената книга ще се състои на 27 април (петък) в навечерието на ІV Национален преглед на ученическите духови и фанфарни оркестри и мажоретни състави, който ще се проведе на 28 април в Свищов. Тя ще започне в 17.00 часа и ще се проведе в Зала 1 на Общината.\r\nЛуиза ТРАНЧЕВА", "date": "2018.04.17", "title": "Велико Търново: Книга, разказваща историята на свищовските духови оркестри, предстои да бъде представена в града"}
{"url": "http://www.focus-news.net/news/2018/04/17/2511959/predsedatelyat-na-dazd-d-r-eleonora-lilova-e-razporedila-speshna-proverka-v-sotsialen-tsentar-v-pazardzhik-vrazka-sas-signal-za-vazpitatelka-maltretirala-dete.html", "text": "Председателят на Държавната агенция за закрила на детето (ДАЗД) д-р Елеонора Лилова е разпоредила спешна проверка във връзка с пореден случай на агресия в социален център в гр. Пазарджик. Тя иска най-строги наказания. Сигналът е, че възпитателка е малтретирала дете с увреждания в Пазарджик. Това съобщиха от пресцентъра на ДАЗД.\r\nСлучаят е станал преди около 10 дни. В петък детето попада в друга социална услуга, където е било на рехабилитация, тъй като е с умствена изостаналост.\r\n10-годишното дете обичало да си играе с мобилни телефони. Нямало такъв. Една вечер посегнало към този на възпитателката, а тя му дала да разбере, че не може да го пипа с удари вместо с думи. С детето работи психолог.", "date": "2018.04.17", "title": "Председателят на ДАЗД д-р Елеонора Лилова е разпоредила спешна проверка в социален център в Пазарджик, връзка със сигнал за възпитателка, малтретирала дете"}
{"url": "http://www.focus-news.net/news/2018/04/17/2511961/veliko-tarnovo-za-chetirinadeseti-poreden-pat-konkursat-zvezditsi-za-lora-v-svishtov-sabra-izpalniteli-ot-tsyala-balgariya.html", "text": "За четиринадесети пореден път конкурсът „Звездици за Лора” в Свищов събра изпълнители от цяла България, съобщиха от пресцентъра на Община Свищов. Състезанието в памет на Лора Николова, организирано по инициатива на нейния баща Илиян Николов, съвместно с Първо българско народно читалище „Еленка и Кирил Д. Аврамови“ и Община Свищов, набира все по-голяма популярност. Тази година желание за участие заявиха 130 изпълнители от различни възрастови групи. Жури в състав: Председател – Маргарита Хранова и членове – Мими Иванова, доц. Етиен Леви, Дариана Генова, Мая Райкова, Кристина Иванова – носител на наградата „Звездици за Лора” за 2014 година и Росен Маринов, определи победителите в тазгодишния конкурс. През първите два дни на конкурса журито оценява изявите на младите таланти, а третият ден приключи с гала концерт и връчване на наградите. Голямата награда – статуетката „Звездици за Лора“, изработена от скулптора Чавдар Велчев, и паричната награда в размер на 300 лева, осигурена лично от кмета на Свищов Генчо Генчев, бе връчена на 19 годишния Маломир Стоянов Ингилизов от Бургас. Лауреатите на конкурса бяха отличени в пет възрастови групи, а всички изпълнители по традиция получиха от бащата на Лора Николова медал и грамота за участие.\r\nНовото през тази година бяха две награди, които приятно изненадаха младите изпълнители и дори организаторите. Председателат на Арт център „Кърнолски“ Димитър Кърнолски връчи на няколко млади таланта ваучери, които обезпечават финансовите им ангажименти при участие в международни конкурси. Втората изненадваща награда беше връчена на Илиян Николов от фейсбук групата „Конкурсите за млади изпълнители“, която чрез анонимна анкета сред фейсбук потребителите прави класация за най-добри музикални конкурси за млади изпълнители в България. Резултатът от анонимната анкета класира конкурсът „Звездици за Лора” на първо място, а високата оценка разълнува всички. Бащата на Лора пожела наградата да бъде съхранявана в сградата на Община Свищов, за да може да ѝ се радват повече хора и да остане в историята. Именно по тази причина той я връчи на кмета на Свищов Генчо Генчев, за да я подреди при останалите награди на Общината.", "date": "2018.04.17", "title": "Велико Търново: За четиринадесети пореден път конкурсът „Звездици за Лора” в Свищов събра изпълнители от цяла България"}
{"url": "http://www.focus-news.net/news/2018/04/17/2511958/afp-siriya-othvarli-dokladite-za-nova-raketna-ataka-v-stranata.html", "text": "Сирийските държавни медии във вторник оттеглиха съобщенията за ракетна атака, извършена в нощта срещу вторник в централната провинция Хомс, заявявайки, че системата за противовъздушна отбрана е активирана след „фалшива тревога\".\r\n„Фалшива тревога, че сирийското въздушно пространство е било нарушено, предизвика задействане на сирените за противовъздушна отбрана и изстрелването на няколко ракети\", поясни военен източник пред държавната информационна агенция SANA.\r\n„Нямаше външна атака срещу Сирия\", добави източникът.\r\nПо-рано държавните медии на Дамаск съобщиха, че „сирийската въздушна отбрана е свалила ракети, навлезли във въздушното ѝ пространство над град Хомс“, без да добавя детайли..Тереза Герова", "date": "2018.04.17", "title": "AFP: Сирия отхвърли докладите за нова ракетна атака в страната"}
{"url": "http://www.focus-news.net/news/2018/04/17/2511931/thestivalgr-gartsiya-spored-turskiyat-vestnik-hrriyet-v-sabota-uvedomihme-gartsiya-za-znameto-v-nedelya-izpratihme-komandosite.html", "text": "Инцидентът с гръцкото знаме на остров Микро Антропофаго присъства като водеща новина на първа страница на вестник Hürriyet, предава гръцкото електронно издание Тhestival.gr.\r\nСпоред турския вестник, властите в Атина са били своевременно уведомени за случая, при който гръцки младежи издигнаха националното знаме на остров Микро Антропофаго в Егейско море и са имали достатъчно време да реагират.\r\nHürriyet пише, че издигането на гръцкото знаме е било установено още в петък. В събота официално са били уведомени властите в Атина, а след като не са били предприети мерки, в неделя са били изпратени турски командоси да махнат знамето.Тереза Герова", "date": "2018.04.17", "title": "Тhestival.gr (Гърция): Според турският вестник Hürriyet \"в събота уведомихме Гърция за знамето, в неделя - изпратихме командосите\""}
{"url": "http://www.focus-news.net/news/2018/04/17/2511967/veliko-tarnovo-s-blagotvoritelna-kampaniya-studenti-ot-grada-spasyavat-zhivot.html", "text": "С мащабна благотворителна кампания студенти от Велико Търново набират средства за спасяването на човешки живот. Акцията „Презареди“ стартира в началото на април и е в подкрепа на Александър Гайдев от Велинград, който страда от паркинсонов синдром. Серия от събития в сферата на културата и изкуството са организирани от младите хора – концерти, изложби, базари, литературни четения и др. Това съобщиха от пресцентъра на Община Велико Търново.\r\nЧаст от проявите бе благотворителна изложба, подредена в конферентната зала на хотел „Премиер“ и открита снощи. Сред гостите, уважили събитието, бе заместник-кметът на Велико Търново проф. Георги Камарашев. Експозицията включва творби на редица автори както от Старата столица, така и от страната. Повече информация за следващите представяния на изложбата може да бъде намерена на фейсбук страницата „Презареди – Акция в подкрепа на Александър Гайдев“.\r\nОбщина Велико Търново и Регионалният исторически музей също подкрепят каузата. Дарителници са поставени на входовете на крепостта Царевец, Мултимедийния посетителски център и църквата „Рождество Христово“ в с. Арбанаси, които сред най-посещаваните културни паметници и забележителности в цяла България. Акцията бе подкрепена също от Клуб 7 и Емил Йорданов – DJ EMO. Дарителници са поставени и в редица заведения, клубове и търговски обекти.\r\nИнициаторите на благотворителната кампания разказаха историята на Александър Гайдев. Заболяването му е установено преди шест години, но усложненията настъпват преди година и половина. Тогава над сърцето му е имплантирана специална батерия, което се свързва с гръбначния мозък чрез електроди и им подава импулси. Обикновено хората, диагностицирани с това заболяване, се нуждаят от около 1,5 V напрежение за потискането на тремора. Системата на Александър обаче изисква два пъти по-голямо от обичайното напрежение. Това води до по-бързо изтощаване на батерията и ако при останалите случаи тя издържа до пет години, то на неговата е с капацитет за година и половина.\r\nОперацията и подмяната на устройството трябва да бъдат извършени до края на април. Разходите не се поемат от Националната здравно-осигурителна каса. Затова десетки млади хора от Велико Търново стартираха кампания, чиято цел е да направи всичко възможно Александър да живее. Идеята е прегърната и от доброволци от София и Велинград. Акцията продължава до края на месеца, като целта й е набирането на сумата от 54 000 лева. Със средствата ще бъде закупена специална батерия, която издържа до девет години.", "date": "2018.04.17", "title": "Велико Търново: С благотворителна кампания студенти от града спасяват живот"}
{"url": "http://www.focus-news.net/news/2018/04/17/2511963/ramush-haradinay-shto-se-otnasya-do-vanshnata-politika-kosovo-e-chast-ot-kluba-voden-ot-amerika.html", "text": "Министър-председателят на Косово Рамуш Харадинай заяви, че страната му няма време за „проблемите на света“ и когато става въпрос за външна политика, то Прищина е водена от САЩ, предава скопският телевизионен канал A1 On.\r\n„Ние сме част от Европа и работим с Брюксел и Берлин. Но когато става дума за външна политика, ние сме част от клуба, воден от Америка. Нашият проблем е да признаем, че нямаме време да се справим с проблемите в света“, заяви Харадинай пред телевизията „Хепи“.Тереза Герова", "date": "2018.04.17", "title": "Рамуш Харадинай: Що се отнася до външната политика, Косово е част от клуба, воден от Америка"}
{"url": "http://www.focus-news.net/news/2018/04/17/2511957/smolyan-zam-predsedatelyat-na-gerb-tsvetan-tsvetanov-se-sreshtna-s-zhitelite-na-selo-gyovren.html", "text": "Председателят на ПГ на ГЕРБ и заместник-председател на партията Цветан Цветанов се срещна с жителите на девинското село Гьоврен. Той бе посрещнат от стотици местни жители, които поставиха своите проблеми пред него. Това съобщиха от пресцентъра на ПП ГЕРБ. Заедно с Цветанов бяха депутатът д-р Красимир Събев, областният координатор на ГЕРБ-Смолян Николай Мелемов, кметът на община Девин Красимир Даскалов, зам.-кметът Владимир Солаков, председателят на Общинския съвет Руси Чаушев и кметът на Гьоврен Шукри Саидов.\r\nПо думите на Цветан Цветанов тези срещи с хората са много важни и показателни, особено когато не са по време на избори. „Тогава всички идват при вас и обещават. Ние обаче сме тези, които решават проблемите“, допълни зам.-председателят на ГЕРБ.\r\nЦветанов заяви, че Родопите са белите дробове на България и държавата ще направи всичко възможно това богатство да се съхрани в най-добрия му вид. „Важно е да се съхрани и духовността в планината. В наше лице имате истински приятели. Смятам, че с вас сме един добър екип, един отбор, който се справя с предизвикателствата“, посочи той.\r\nВ с. Гьоврен Цветан Цветанов посети и новооткритата многофункционална спортна площадка, която е изградена с целево финансиране от правителството. „Кметът преди две години ми каза, че има много деца и младежи, а няма къде да спортуват. И е така – те са пълни с енергия, но няма къде да я влагат. Тук трябваше да се помогне и за инфраструктурата. Осигурихме 900 000 лв. с постановление на Министерския съвет. Това не беше много трудно, защото сме постигнали значително увеличени приходи в държавата“, уточни председателят на ПГ на ГЕРБ. \r\nОт изказването на кмета на община Девин Красимир Даскалов стана ясно, че до 15-20 дни ще започне реконструкция на основната улица в селото с дължина над един километър. Обществената поръчка е финализирана и има избран изпълнител. \r\nДаскалов връчи плакет за благодарност от името на община Девин на Цветан Цветанов, а общинският съветник Велизар Шанов подари на зам.-председателя на ГЕРБ ваучер за безплатно пътуване до „Вълчи камък“ - най-високата панорамна площадка на Балканите.", "date": "2018.04.17", "title": "Смолян: Зам.-председателят на ГЕРБ Цветан Цветанов се срещна с жителите на село Гьоврен"}
{"url": "http://www.focus-news.net/news/2018/04/17/2511968/plovdiv-17-godishno-momche-e-prieto-v-bolnitsa-sled-kato-e-bilo-napadnato-ot-nyakolko-dushi-na-ulitsa-v-asenovgrad.html", "text": "Участници в побой са задържани в полицията в Асеновград. Това съобщиха от ОДМВР-Пловдив. Около 15.20 часа вчера служителите на реда реагирали на сигнал от тел. 112, че 17-годишно момче е прието в болница, след като е било нападнато с удари от няколко души на улица в града. По данни на лекарите, пострадалият е без опасност за живота. В хода на проверката било установено, че побоят му бил нанесен от седем младежи, на възраст между 16 и 20 години. Спрямо тях е взета 24-часова мярка за неотклонение. Образувано е досъдебно производство за нанесена телесна повреда по хулигански подбуди.", "date": "2018.04.17", "title": "Пловдив: 17-годишно момче е прието в болница, след като е било нападнато от няколко души на улица в Асеновград"}
{"url": "http://www.focus-news.net/news/2018/04/17/2511966/premierat-boyko-borisov-se-sreshtna-sas-silvi-vartan-video.html", "text": "Премиерът Бойко Борисов се срещна със световната звезда от български произход  Силви Вартан в Министерски съвет. Това съобщиха от правителствената информационна служба.  Премиерът заяви, че е голяма чест Вартан да е в България и й благодари за всичко, което прави за страната ни. От своя страна Силви Вартан изтъкна колко много обича българите и допълни, че прави всичко от сърце.\r\nПредстои Вартан да се срещне със столичния кмет Йорданка Фандъкова. \r\nЕдна от грандамите на френската музика, най-успешната световна звезда от български произход – Силви Вартан, се завръща в страната ни с последното за музикалната ѝ кариера турне. Певицата ще изнесе у нас два специални концерта – на 19-ти април в Двореца на културата и спорта във Варна и на 21-ви април в зала 1 на НДК, с които ще се сбогува с българската публика. Прощалните концерти ще включват най-популярните и обичани песни от всички албуми на изпълнителката досега.", "date": "2018.04.17", "title": "Премиерът Бойко Борисов се срещна със Силви Вартан (ВИДЕО)"}
{"url": "http://www.focus-news.net/news/2018/04/17/2511965/vitsepremierat-ekaterina-zaharieva-shte-predsedatelstva-zasedanieto-na-savet-obshti-vaprosi-v-lyuksemburg.html", "text": "Заместник министър-председателят и министър на външните работи Екатерина Захариева ще председателства заседанието на Съвет „Общи въпроси“ (СОВ), което ще се проведе в Люксембург. Това съобщиха от пресцентъра на Министерството на външните работи.\r\nМинистрите ще обсъдят измененията на Акта за избиране на членове на Европейския парламент, във връзка с предложенията на Парламента от ноември 2015 г. \r\nСъветът ще продължи с въпроса за върховенството на закона и Полша. Комисията ще информира министрите за диалога си с полските власти. \r\nПод точка „Разни“ ЕК ще представи на Съвета пакета доклади по страни, участващи в процеса на разширяване на ЕС и процеса за стабилизиране и асоцииране, който ще бъде одобрен от Колежа на комисарите по-рано през деня. \r\nПреди началото на Съвета министър Захариева ще направи изявление за медиите около 13.25 часа местно време (14.25 ч българско време). \r\nПресконференцията на вицепремиера след приключването на СОВ ще започне около 17.30 часа местно време (18.30 ч българско време).", "date": "2018.04.17", "title": "Вицепремиерът Екатерина Захариева ще председателства заседанието на Съвет „Общи въпроси“ в Люксембург"}
{"url": "http://www.focus-news.net/news/2018/04/17/2511969/sport-fifa-planira-prodazhba-na-27-miliona-bileti-za-mondial-2018.html", "text": "Международната футболна федерация (ФИФА) планира продажбата на 2,7 милиона билети за Световното първенство по футбол в Русия. Това съобщи пред журналисти отговорникът по този въпрос в централата на ФИФА Фалк Елер.\r\nПродажбата на билети за мачовете от Мондиал 2018 ще бъде възобновена на 18 април в 12:00 часа. Те ще бъдат достъпни до финалния ден на турнира – 15 юли. Отличителна особеност на този етап на продажбата ще стане специална платформа за предаване и препродаване на билети, която ще бъде достъпна на официалната страница на ФИФА. Така всеки ще може да продаде законно билета си за мач, който не може да посети.", "date": "2018.04.17", "title": "Спорт: ФИФА планира продажба на 2,7 милиона билети за Мондиал 2018"}
{"url": "http://www.focus-news.net/news/2018/04/17/2511947/zhan-klod-yunker-es-tryabva-da-prieme-stranite-ot-zapadnite-balkani-v-protiven-sluchay-riskuva-voenen-konflikt.html", "text": "Европейският съюз трябва да приеме в редиците си шестте държави от Западните Балкани, за да се избегне риска от нова война в региона. Това заяви председателят на Европейската комисия Жан-Клод Юнкер в реч пред ЕП, предава скопската електронна медия „Плюс Инфо“.\r\n„Ако не дадем на държавите от Западните Балкани нова надежда за членство в ЕС, рискуваме да възобновим войните от 90-те години“ на миналия век, предупреди люксембургският политик.\r\nВъв вторник, 17 април, Европейската комисия ще обяви годишния Пакет за разширяване, който оценява ситуацията в страните, които искат да се присъединят към Общността. В документа, части от които бяха разпространени в медиите, се подчертава, че проблемни точки в шестте държави от Западните Балкани (Сърбия, Черна гора, Македония, Косово, Албания, Босна и Херцеговина) остават онези, свързани с върховенството на закона.Тереза Герова", "date": "2018.04.17", "title": "Жан-Клод Юнкер: ЕС трябва да приеме страните от Западните Балкани, в противен случай рискува военен конфликт"}
{"url": "http://www.focus-news.net/news/2018/04/17/2511971/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Главна дирекция „Гранична полиция“. Без проблеми се извършва и движението на ГКПП „Кулата“ на вход и изход за леки и товарни автомобили. С обичайната натовареност е и трафикът на останалите пунктове на границата между България и Гърция.\r\nЛивия НИНОВА", "date": "2018.04.17", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/04/17/2511938/ministar-temenuzhka-petkova-ne-sa-provezhdani-neofitsialni-razgovori-v-koito-se-e-predlagalo-na-balgarskata-darzhava-da-izkupi-aktivite-na-chez.html", "text": "Не са провеждани неофициални разговори, в които се е предлагало на българската държава да изкупи активите на ЧЕЗ. Това каза министърът на енергетика Теменужка Петкова пред журналисти след участието ѝ в Младежкия икономически форум в УНСС, предаде репортер на Агенция „Фокус“.\r\nНа въпрос дали ще подаде ръка на Гинка Върбакова по време на предстоящата Комисия в Парламента, тя отговори: „Никога не съм крила, че познавам г-жа Върбакова от 20 г. и не смятам, че някой трябва да се отрича от хората, които познава. А и доброто възпитание изисква, когато двама души се видят, да си подадат ръка, независимо дали лицето отсреща се казва Гинка Върбакова или по някакъв друг начин“, каза още министър Петкова и уточни, че не са провеждани неофициални разговори, в които се е предлагало на българската държава да изкупи активите на ЧЕЗ.\r\n„Българската държава много отдавна е взела решение да напусне електроразпределителните предприятия. Още през 2003 г. на базата на стратегията, която е приета от тогавашното правителство и е одобрена и от тогавашния парламент, и в която е заложен като основен приоритет държавата да излезе от този бизнес. В момента са в ход и арбитражи, които текат с трите електроразпределителни предприятия, и българската държава трябва да бъде изключително прецизна и внимателна, когато се обсъждат и приемат такива решения“, заяви министър Петкова. По думите й държавата има достатъчно лостове, чрез които да контролира дейността на тези ЕРП-та и тази гаранция, че държавата е на мястото си, се казва Комисията за енергийно и водно регулиране (КЕВР). \r\n„Регулаторът работи изключително професионално и компетентно и съм сигурна, че интересите на българския бизнес са защитени в максимална степен. Отделно от това законодателят е предвидил, ако някое от енергийните предприятия не изпълнява своите задължения по лиценз, тогава да има възможност съответните собственици да бъдат отстранени и на тяхно място да бъде въведена фигурата на т.нар. условен управител. Така че държавата и законодателят са помислили за това как в максимална степен да бъдат защитени интересите на българските потребители. И другото, което е, никога не трябва да забравяме, че не ЕРП-тата определят цената на електрическата енергия. Битовите потребители трябва да бъдат спокойни и българските граждани трябва да не допускат манипулации на тази тема. Цената на електрическата енергия се определя от електрическия регулатор –КЕВР“, припомни Петкова.\r\nЦветилена СИМЕОНОВА", "date": "2018.04.17", "title": "Министър Теменужка Петкова: Не са  провеждани неофициални разговори, в които се е предлагало на българската държава да изкупи активите на ЧЕЗ."}
{"url": "http://www.focus-news.net/news/2018/04/17/2511970/plovdiv-ombudsmanat-maya-manolova-se-sreshtna-s-shivachki-ot-faliral-tseh-do-selo-stryama-za-da-gi-posavetva-kak-da-poluchat-zaplatite-si.html", "text": "Омбудсманът Мая Манолова се срещна с над 200 шивачки от фалирал цех в близост до село Стряма, за да ги посъветва как да получат заплатите си, предаде репортер на Радио ”Фокус”-Пловдив.  Служителите на шивашката фирмата са известени от своя работодател за откриване на производство по несъстоятелност и закриване на дейността на дружеството, в което са работили до Великден. „Заедно с екипа ми сме тук, за да им помогнем и на място да видим какви са детайлите и да им дадем адекватни предложения”, каза Манолова. „Анализирайки случая, те не трябва да се съгласяват на прекратяване на трудовото правоотношение по взаимно съгласие, тъй като това ще ги лиши от възможността максимално най-дълго време да получават обезщетения за безработица от Бюрото по труда и ще създаде проблем при получаването на парите от Фонда за гарантирани вземания на работници при фалит на предприятия”, уточни Манолова. Тя изтъкна, че след направените законови изменения, инициирани от нея, има механизми, по които шивачките да си получат заработените възнаграждения. Това няма да стане незабавно, но е възможно в рамките на следващите два-три месеца.\r\nРаботодателят, който е австрийска фирма е раздал на работниците бланка, която да попълнят, в която да заявят желанието си за прекратяване на взаимоотношенията по взаимно съгласие. Екипът на омбудсмана не е успал да се срещне с представителя на фирмата тази сутрин, под предлог, че има здравословни проблеми. „Ще продължа да търся връзка с него по телефона”, каза Манолова, за да обясня, че в интерес на работодателите също е те да предприемат правилните стъпки и работниците им да не бъдат ощетени”, каза Мая Манолова.\r\n„Идеята на промените, които по мое настояване се случиха в парламента е да не оставя хора в такава ситуация – беззащитни и без подкрепа от държавата и институциите”, уточни мая Манолова.\r\n„Хората работят за фирмата повече от 10 години и затова човешкото отношение е тя да направи така, че те да могат да си вземат парите от Фонда”, каза още Манолова.\r\nКасае се за около 350 000 лева, които са дължими на работниците. Те не са взели по около заплата и половина както и извънреден труд. В престой ще бъдат и около още 15 дни до края на месеца.\r\n„Хората имат нужда от адекватни правни съвети и аз съм тук, за да ги убедя, че институцията „ Омбудсман” ще стои зад тях докато не се реши казуса”, каза още Мая Манолова.\r\nЦветана ТОНЧЕВА", "date": "2018.04.17", "title": "Пловдив: Омбудсманът Мая Манолова се срещна с шивачки от фалирал цех до село Стряма, за да ги посъветва как да получат заплатите си"}
{"url": "http://www.focus-news.net/news/2018/04/17/2511962/sofiya-kam-momenta-v-reanimatsiyata-v-umbal-sv-anna-sofiya-ad-sa-ostanali-dvama-ot-postradalite-pri-katastrofata-do-vakarel-nyama-pryaka-opasnost-za-zhivota-im.html", "text": "Към момента (13,00 ч) в КАИЛ (Реанимация) в УМБАЛ \"Св. Анна\" - София са останали двама пациенти от пострадалите при катастрофата до Вакарел. Няма пряка опасност за живота им. Това съобщиха от болницата. Успешно приключи операцията на М. Д. която беше оперирана за фрактура на китка (дистален радиус). По преценка на лекарите операцията на Г. М. за фрактура на раменна кост е отложена за утре.", "date": "2018.04.17", "title": "София: Към момента в Реанимацията в УМБАЛ \"Св. Анна\" - София АД са останали двама от пострадалите при катастрофата до Вакарел, няма пряка опасност за живота им"}
{"url": "http://www.focus-news.net/news/2018/04/17/2511972/kevr-publikuva-zayavleniyata-na-energiynite-druzhestva-za-tseni-na-elektroenergiyata-za-regulatorniya-period-1-april-30-yuni-2019-g.html", "text": "Комисията за енергийно и водно регулиране (KЕВР) публикува на интернет страницата си неповерителна версия на заявленията на дружествата в сектор „Енергетика“ за цени на електроенергията за регулаторния период 1.07.2018 – 30.06.2019 г., съобщиха от пресцентъра на КЕВР.  \r\nЗаявленията на енергийните дружества - производители, ЕСО, електроразпределителни дружества и крайни снабдители са подадени в Комисията в изпълнение на с чл. 41 от Наредба № 1 от 14 март 2017 г. за регулиране на цените на електрическата енергия.\r\nОсвен цялостната документация на енергийните дружества по заявленията им за цени на електроенергията от 1.07.2018 г., на интернет страницата на КЕВР е публикувана и Сравнителна таблица за предлаганото от дружествата изменение на сега действащите цени.\r\nЦеновите заявления на дружествата в сектор „Енергетика“ са достъпни на интернет страницата на регулатора на адрес: http://www.dker.bg/bg/elektroenergetika/tseni-2.html", "date": "2018.04.17", "title": "КЕВР публикува заявленията на енергийните дружества за цени на електроенергията за регулаторния период 1 април - 30 юни 2019 г."}
{"url": "http://www.focus-news.net/news/2018/04/17/2511978/haskovo-46-i-literaturni-dni-yuzhna-prolet-i-natsionalen-konkurs-za-debyutna-literatura-shte-badat-otkriti-v-grada-na-18-april.html", "text": "46-и Литературни дни „Южна пролет” – Хасково и Националния  конкурс за дебютна литература ще бъдат открити в Хасково утре, 18 април, от 18 часа пред ДКТ „Иван Димов“. Това съобщиха от Община Хасково.б Тази година в  Националния конкурс за дебютна литература „Южна пролет”  участват 43 произведения, отговарящи на регламента на конкурса. В литературен жанр „Поезия“ имаме 19 книги, в „Проза“ - 15, „Детска литература“ - 7,  „Драматургия“ – 2 пиеси. В жанровете „Литературна критика“ и „Киносценарий“ няма участници. \r\nНай-младите участници са на 15 години:  Татяна Иванова - участва в жанр „Поезия“ с книгата „Ще те докосна ли?” и Александър Габровски с книгата „Истории от други светове“ – поезия.\r\nДебютантите ще бъдат оценявани от жури в състав: \r\nПредседател: доц. д. н. Ивайло Христов – Завършил е  българска филология в СУ „Св. Климент Охридски”. От 1997 г. е редовен докторант в Института за литература към БАН. Доктор по филология. През 2001 г. става научен сътрудник I степен, а през 2009 г. старши научен сътрудник II степен. Работил е като преподавател в Софийския университет „Св. Климент Охридски” и редактор във в. „Словото днес”. Автор е на множество статии и студии и книги.  От 2011 г. до момента е редовен доцент по ”История на журналистиката” и „Народопсихология” в УНСС.  Доктор на науките от 2014 г. Член  на Съюза на българските писатели.\r\nЧленове: \r\n - Теодора Димова - българска писателка и драматург. Завършила е  английска филология в СУ „Кл. Охридски“ и специализация в “Роял Корт Тиатър” в Лондон. Била е журналист, преводач, преподавател по английски. Автор е на пиеси и романи.  Печели множество награди в областта на драматургията и литературата. Участвала е в редица международни уъркшопове по драматургия. Работи в редакция „Радиотеатър“ на БНР. \r\n-\tБойко Ламбовски - български поет, публицист, есеист, преводач. Завършил е Френската гимназия в София и Литературния институт „М. Горки“ в Москва. Работи в Съюза на българските писатели, в Централния студентски дом на културата, бил е директор на Центъра за книгата към Министерството на културата, завежда отдел \"Култура\" във вестник „Сега“. Бил е член на жури на национални литературни конкурси. Лауреат е на много награди за поезия. Председател е на българския П.Е.Н.-център от 2014 г. (организация на писатели от България – поети, есеисти, новелисти)\r\n-\tТаньо Клисуров - български поет. Завършил е Българска филология във Великотърновския университет. Работил е в културния отдел на в. „Септември“, бил е главен редактор на литературния алманах „Хоризонт“ и на в. „Вик“, драматург на старозагорския театър \"Гео Милев\". Носител на национални награди за поезия. Лауреат на „Южна пролет“ Хасково през 1976 г. Почетен гражданин на Стара Загора. Член е на СБП и на СБЖ.\r\n-\tХубен Стефанов – български поет. Завършил е Немска езикова гимназия – Хасково и Международни икономически отношения във ВИИ „Карл Маркс“ – София. Работи като икономист. Има издадени поетични книги и публикации в литературния печат. Активно участва в обществени организации – Съюз на Тракийските дружества, Съюз на читалищата и др. Дългогодишен член на ред.колегията на списание „Читалище“ и вестник „Тракия“. Носител на наградата „Иван Николов“ от „ Южна пролет“ през 1999 г. Член на СБП и СБЖ.   \t\r\nСтана традиция по време на Литературни дни „Южна пролет”, Община Хасково да кани най-известните български издателства на книжен базар. Той ще бъде разположен на дървените къщички на пл.Общински.. Тази година участват 15 издадетлства. Ще бъде спазена традицията за има и къщичка,  в която се продават дебютните книги.\r\nОбщина Хасково присъжда на наградените звание „Лауреат”, бронзова статуетка „Пегас” и финансови награди във всеки жанр. Присъжда и наградата „Александър Паскалев” за цялостен принос в областта на литературата и изкуството. \r\nТази година председател на журито за наградата „Александър Паскалев” е г-жа Златка Караджова – директор дирекция ХДОН в Община Хасково. Членове на журито са: Кирилка Страшникова – директор на РБ „Хр. Смирненски“,  Мина Карагьозова – писателка, Петър Ванчев – поет и  Недялко Бакалов – литературен критик.", "date": "2018.04.17", "title": "Хасково: 46-и Литературни дни „Южна пролет” и Национален  конкурс за дебютна литература ще бъдат открити в града на 18 април"}
{"url": "http://www.focus-news.net/news/2018/04/17/2511973/d-r-angel-kunchev-nyama-razlika-mezhdu-zadalzhitelnite-i-preporachitelnite-vaksini.html", "text": "Няма разлика между задължителните и препоръчителните ваксини. Това каза д-р Ангел Кунчев, главен държавен здравен инспектор по време на Форум „Ваксини и здраве“, организиран от местната структура на ПП ГЕРБ, предаде репортер на Радио „Фокус“-Бургас. Според него колкото са важни и ефикасни са едните, толкова са и другите. Разликата е само в това, че държавата следи по-строго за едните и плаща за тях. По думите на Кунчев в България се правят 11 задължителни имунизации, като по Наредбата за  заразните болести са посочени 64 заболявания, а реално заразните болести, с които човек се среща, са над 200.  Като пример Кунчев посочи  Рота вируса, който е един добър пример как една ваксина, която е само препоръчителна, ако родителят иска, може да се направи. След това държавата да я реимбурсира и той да има достъп до нея. „Смятам, че това е пътят, по който трябва да вървим и за доста други нови ваксини. Имам предвид и грипната, и  евентуално варицелната“, каза още Кунчев.\r\nТой посочи също, че антиваксиналните движения са по-рискови от ромското общество, което не ваксинира децата си, като ромската общност никога не е била активно негативна. „При тях по-скоро проблемът е свързан с мобилността, липсата на здравни осигуровки  или липсата на личен лекар.   „Другата група, особено в големите градове, нараства и там борбата е по-трудна, тъй като се сблъскваш с много крайни мнения, нетърпящи никакво обсъждане“, каза още Кунчев.\r\nПо думите първата ваксина, която се поставя на новородени се прави на 98% от децата в България, докато с нарастването на възрастта този процент става все по-малък. Сред причините за липса на имунизации са миграцията, липсата на попечителство, смяната или липсата на личен лекар, както и изчакване на интервал между различните ваксини.\r\nВеселина НИКОЛОВА", "date": "2018.04.17", "title": "Д-р Ангел Кунчев: Няма разлика между задължителните и препоръчителните ваксини"}
{"url": "http://www.focus-news.net/news/2018/04/17/2511976/glavna-inspektsiya-po-truda-startirana-e-proverka-vednaga-sled-poluchen-signal-ot-rabotnitsi-v-shivashkoto-predpriyatie-v-grad-rakovski.html", "text": "Контролните органи на Инспекцията по труда са стартирали на 13 април 3018 г. проверка в шивашкото предприятие в град Раковски, чиито работници протестират за забавени възнаграждения. Това съобщиха от Изпълнителна агенция „Главна инспекция по труда“. Административното производство е открито на следващия ден след постъпване на първия сигнал в дирекция „Инспекция по труда“ Пловдив.\r\nПри стартирането на проверката е установено, че е уговорена периодичност на изплащане на възнагражденията до 15-о число на месеца, следващ месеца, в който е положен трудът, т.е. за месец март възнагражденията е трябвало да бъдат изплатени до 15.04.2018 г. Връчена е призовка на представител на работодателя да предостави на 17.04.2018 г. в Инспекцията по труда документи, свързани с изплащането на трудовите възнаграждения. Такива не са предоставени, като лицето за контакт е обяснило, че е болно.\r\nИнспекцията по труда продължава действията за връчване в рамките на закона на задължително за изпълнение предписание за изплащане на дължимите възнаграждения в определени срокове и търсене на административнонаказателна отговорност. Контролните органи на Агенцията ще продължат да следят случая и да предприемат всички действия в рамките на своята компетентност, за да бъдат защитени правата на работещите.\r\nПо данни от Информационната система за производство по несъстоятелност работодателят е входирал на 11.04.2018 г. в Окръжен съд Пловдив искова молба за откриване на такова производство. Ако съдът излезе с решение за обявяване на дружеството в несъстоятелност, работниците и служителите ще имат право да се обърнат към Фонда за гарантирани вземания за изплащане на неизплатени от работодателя трудови възнаграждения и обезщетения.", "date": "2018.04.17", "title": "Главна инспекция по труда: Стартирана е проверка веднага след получен сигнал от работници в шивашкото предприятие в град Раковски"}
{"url": "http://www.focus-news.net/news/2018/04/17/2511979/silvi-vartan-vinagi-mnogo-se-valnuvam-kogato-se-vrashtam-v-balgariya-chuvstvoto-e-kato-da-se-zavarnesh-pri-semeystvoto-si.html", "text": "Винаги много се вълнувам, когато се връщам тук и нямам търпение отново да пея за българската публика. Чувството е като да се завърнеш при семейството си. Това каза в специално интервю за Агенция „Фокус“ най-успешната световна звезда от български произход  Силви Вартан. Във връзка с предстоящите й два концерта в България, които са част от последното за кариерата й турне „Forever Sylvie“, Вартан коментира: „Ще изпълня програмата, която представих преди два дни в Париж. Концертът се състои от три части.  Първата част е посветена на песните от шестдесетте до осемдесетте години – прекрасно време с неговия рокендрол и всичките ритъм и творчество, които са характерни за него“.  Тя обясни, че второто действие се отнася до периода от осемдесетте години до днес – песните са по-зрели и по-близки до настоящето. „Третата част ще бъде посветена на бившия ми съпруг – Джони Холидей, който, за жалост, почина миналия декември и аз искам да отдам почит на великия творец, който беше.  Изпълнихме много песни заедно и, разбира се, се обичахме, оженихме и станахме родители, бяхме заедно в продължение на двадесет години. За това за мен е много важно да почета паметта му“, каза още тя. „Възможно е той да не е толкова популярен в България,  но за мен е важно да отдам заслуженото на неговата изключително успешна кариера“, допълни Силвия Вартан.  \r\nОтносно съвместната й работа с Българския червен кръст, Вартан коментира, че  има желанието това сътрудничество и приятелство да продължи колкото е възможно по-дълго. „Винаги е много хубаво да посетя Червения кръст, да срещна прекрасните хора, които посвещават толкова време на добрите каузи, на децата. Благодаря на председателя на Българския Червен кръст Христо Григоров и целия му екип“, заяви певицата.", "date": "2018.04.17", "title": "Силви Вартан: Винаги много се вълнувам, когато се връщам в България, чувството е като да се завърнеш при семейството си"}
{"url": "http://www.focus-news.net/news/2018/04/17/2511975/emanyuel-makron-udarite-v-siriya-byaha-naneseni-za-chestta-na-mezhdunarodnata-obshtnost.html", "text": "Франция, Великобритания и САЩ са нанесли въздушни удари срещу обекти за химическо оръжие в Сирия, за да защитят „честта на международната общност\". Това заяви държавният глава на Франция Еманюел Макрон в реч пред Европейския парламент, предава AFP.\r\n„Три страни се намесиха  и нека да бъда съвсем, съвсем честен - това е за честта на международната общност\", заяви Макрон пред евродепутатите.Тереза Герова", "date": "2018.04.17", "title": "Еманюел Макрон: Ударите в Сирия бяха нанесени за честта на международната общност"}
{"url": "http://www.focus-news.net/news/2018/04/17/2511974/ministar-nikolina-angelkova-pozhela-uspeh-i-polzotvorni-partnyorstva-na-uchastnitsite-i-organizatorite-na-mezhdunarodnoto-izlozhenie-kulturen-turizam-vav-veliko-tarnovo.html", "text": "Министърът на туризма Николина Ангелкова, която е на работно посещение в Аржентина за срещата на върха на ресорните министри от Г20, пожелава успех на организаторите и участниците в 15-ото Международно изложение „Културен туризъм-Велико Търново 2018“ и ползотворни бъдещи партньорства. Това съобщиха от пресцентъра на министерството. В програмата на борсата, която се провежда от 19 до 21 април 2018 г. с организационното съдействие на Министерството на туризма, е включена международна кръгла маса „Културен туризъм“, подготвена от ведомството. Водещите теми в нея са Българското председателство на Съвета на ЕС и Европейската година на културното наследство 2018“, както и въздействието на креативните индустрии (специално филмопроизводството) върху културния туризъм. Форумът е част от официалния календар на Българското председателство на Съвета на ЕС.  \r\nБорсата ще бъде открита на 19 април  от заместник-министъра на туризма Любен Кънчев. \r\nРаботната визита на министър Ангелкова в Буенос Айрес продължава. Днес българският министър на туризма ще участва в срещата на министрите с ресор туризъм от Г20. Планирани са и разговори с представители на институциите и изпълнителни директори на водещи световни компании от туристическия бизнес, сред които TUI груп, Marriott International, „Емирейтс” и др. \r\nВ сряда и четвъртък ще се състои 18-ата пленарна среща на Световния съвет за пътувания и туризъм (WTTC) в рамките на срещата на министрите на туризма от Г20. На втория ден от форума в Буенос Айрес министър Ангелкова ще направи изказване в панела на високо ниво на тема „Поставяне на общностите в центъра на развитие на туризма”.", "date": "2018.04.17", "title": "Министър Николина Ангелкова пожела успех и ползотворни партньорства на участниците и организаторите на Международното изложение „Културен туризъм“ във Велико Търново"}
{"url": "http://www.focus-news.net/news/2018/04/17/2511980/sergey-lavrov-rusiya-nastoychivo-iska-uvazhenie-na-suvereniteta-na-siriya.html", "text": "Руският външен министър Сергей Лавров съобщи, че страната му настойчиво иска уважение на суверенитета и териториалната цялост на Сирия, предава ТАСС.\r\n„Ескалацията на ситуацията около Сирия влияе негативно на цялата система на международните отношения. Русия и занапред устойчиво ще иска уважение на суверенитета и териториалната цялост на Сирия и всички страни от този и от другите региони“, подчерта Лавров.\r\nМинистърът допълни, че ударът на САЩ, Великобритания и Франция по страната е в полза на екстремистите  и отдалечава перспективите за постигане на мир в нея. Виктор Турмаков", "date": "2018.04.17", "title": "Сергей Лавров: Русия настойчиво иска уважение на суверенитета на Сирия"}
{"url": "http://www.focus-news.net/news/2018/04/17/2511977/thestivalgr-gartsiya-ekipi-na-gratskite-voennomorski-sili-sa-spasili-dvama-bedstvashti-turisti-na-poluostrov-kasandra.html", "text": "Екипи на гръцките военноморски сили са спасили двама бедстващи туристи на полуостров Касандра, предава електронното издание Тhestival.gr.\r\nИзданието уточнява, че сигналът за инцидента, станал в труднодостъпната планинска част на полуострова, е бил получен в Неа Муданя в 14,50 ч. в понеделник, като веднага са били задействани екипи със спасителни лодки, екипировка за катерене и въжета.\r\nДвамата туристи, чиято националност не се уточнява, са в добро здравословно състояние. Тереза Герова", "date": "2018.04.17", "title": "Тhestival.gr (Гърция): Екипи на гръцките военноморски сили са спасили двама бедстващи туристи на полуостров Касандра"}
{"url": "http://www.focus-news.net/news/2018/04/17/2511982/kmetat-na-sofiya-yordanka-fandakova-shte-prisastva-na-otkrivaneto-na-konferentsiya-na-evropeyskiya-institut-za-inovatsii-i-tehnologii-na-18-april.html", "text": "Кметът на София Йорданка Фандъкова ще присъства на откриването на Ден на осведомеността. Това съобщиха от пресцентъра на Столична община. Инициативата е на  Европейският институт за иновации и технологии и  Министерството на образованието и науката и цели да насърчи и подкрепи нова вълна от български иноватори.  Събитието ще се състои в София Тех Парк на 18 април в 14.30 часа. \r\nУчастие ще вземат ат Мартин Керн, временно изпълняващ длъжността директор на EIT, Петър Николов-Зиков, заместник-министър на образованието и науката на България, Антоанета Ангелова Кръстева, директор, ГД \"Образование и култура\", Европейска комисия, Костадин Костадинов, съветник на министъра, Министерство на образованието и науката, Пламен Русев, изпълнителен председател, Webit.Foundation, Милена Стойчева, главен изпълнителен директор на Junior Achievers Bulgaria, Марияна Хамънова, съпредседател, CleanTech България, Саша Безуханова, основател и председател, MOVE.BG.\r\nЕвропейският институт за иновации и технологии (EIT) беше създаден през 2008 г., за да укрепи способността на Европа да създава иновации. Институтът подкрепя развитието на динамични общоевропейски партньорства между водещи университети, изследователски лаборатории и фирми. Заедно, те се наричат \"Общности на иновациите\" и всяка от тези общности е съсредоточена върху конкретно глобално предизвикателство.\r\nПървите шест иновационни общности на EIT работят за адаптиране към изменението на климата, за създаване на устойчиви източници на енергия и за увеличаване на предлагането на такава енергия, за ускоряване на цифровата трансформация, за подкрепа на по-здравословен живот, включително за осигуряване на устойчива и по-здравословна храна, както и за управлявение на суровините на нашата планета по ефективен, сигурен и устойчив начин.\r\nОбщността на EIT дава възможност за трансформация на студентите в предприемачи и на идеите в продукти. EIT е уникална инициатива за ЕС, единствената, която напълно интегрира бизнеса, научните изследвания и образованието. EIT е най-голямата иновационна общност в Европа, с 40 иновационни центрове в цяла Европа, обединяващи над 1000 партньора, повече от половината от които идват от бизнеса, включително от големите корпорации\r\nНякои от постиженията на ЕИТ общността досега:\r\n-\tС подкрепата на EIT са създадени 800 стартиращи фирми и 6,100 висококвалифицирани работни места;\r\n-\tВсяко работно място в общността на EIT благоприятства създаването на допълнителни 14 работни места на общия пазар на труда;\r\n-\tРисковите инвеститори са инвестирали повече от 600 млн. евро във фирми, подкрепяни от бизнес акселератори на EIT.", "date": "2018.04.17", "title": "Кметът на София Йорданка Фандъкова ще присъства на откриването на конференция на Европейския институт за иновации и технологии на 18 април"}
{"url": "http://www.focus-news.net/news/2018/04/17/2511983/stara-zagora-na-22-may-zapochva-priemat-na-dokumenti-za-parvoklasnitsi-v-obshtinata.html", "text": "График на дейностите за прием в първи клас през учебната 2018/2019 година вече е публикуван на сайта на Община Стара Загора. Това съобщиха от пресцентъра на Общината. Начална дата за отваряне на системата за регистриране на заявления е 22 май 2018 г. От 10.00 часа на тази дата може да се регистрират/редактират/отказват заявления за прием. Системата ще бъде затворена на 31 май 2018 г. До 23:59 ч. на тази дата могат да се регистрират/редактират/отказват заявления за прием. На 5 юни 2018 г. ще бъдат обявени резултатите от класирането на подадените заявления.\r\nНачалната дата на записване за приетите в училищата на Община Стара Загора първокласници е 6 юни 2018 г. От 9 часа на тази дата класираните деца се записват в училището, в което са приети. До 17.00 часа на 8 юни продължава записването или отказването.\r\nСистемата ще бъде отворена отново от 11 до 13 юни за подаване на документи за второ  класиране. Резултатите от него ще бъдат обявени на 15 юни.\r\nРегистрацията за третото класиране ще се проведе от 21 до 24 юни, а резултатите обявени на 26 юни.", "date": "2018.04.17", "title": "Стара Загора: На 22 май започва приемът на документи за първокласници в Общината"}
{"url": "http://www.focus-news.net/news/2018/04/17/2511986/vas-otmeni-formulata-za-dyalovo-razpredelenie-na-toploenergiya-v-sgradi-etazhna-sobstvenost.html", "text": "Тричленен състав на Върховния административен съд (ВАС) отмени формулата за дялово разпределение на топлинна енергия в сгради – етажна собственост в свое решение от 13 април т.г. и осъди министъра на енергетиката да заплати общо 870 лева разноски на страната – физическо лице, подало жалбата, както и на още четири физически лица, чиито жалби са били присъединени към делото. Това съобщиха от пресцентъра на ВАС.\r\nСъдът  приема, че Методиката (Приложение 1 към Наредба 16-334 от 6 април 2007) за дялово разпределение на топлинна енергия в сгради – етажна собственост е приета в резултат на допуснати съществени нарушения на административнопроизводствените правила, неясна е по отношение на част от параметрите в нея.  Първоинстанционният състав на ВАС приема също, че с приложението й не се постига законовата цел, заложена в чл. 155, ал. 2 от Закона за енергетиката, а именно - на потребителите да се фактурира консумираната топлинна енергия въз основа на действителното им потребление. \r\nСъдът е приел твърденията на жалбоподателите, че е допуснато противоречие между Директивата за енергийната ефективност № 2012/27 на ЕС и разпоредби от Закона за енергетиката. Конкретните възражения са, че чл. 9 и 10 от директивата изисква фактуриране на действителното потребление на енергията. Това задължава държавите – членки да въведат прозрачни правила за разпределение на разходите за потребление на топлинна енергия или топла вода в сгради. Целта е да се осигури  прозрачност и точност при отчитането на индивидуалното потребление, което да даде възможност на потребителите да регулират потреблението си на енергия.  \r\nПотреблението от отделните клиенти в сграда – етажна собственост на топлинна енергия, отдадена от сградната инсталация се определя по изчислителен път, но въпреки това разпределеното индивидуално потребление ще е по-близо до действителното тогава, когато определеното общо количество топлинна енергия, отдадена от сградната инсталация е максимално близко до действителното, пише в решението на съдиите от ВАС. Според тях въпреки измененията и допълненията на Закона за енергетиката, направени с параграф 23 от Закона за енергийната ефективност, подзаконовата нормативна уредба, касаеща определянето на количеството топлинна енергия, отдадена от сградна инсталация на сгради –етажна собственост чрез формулата по чл. 6.1.1 от Методиката, тя остава непроменена. \r\nРешението на 3-членния състав на ВАС може да се обжалва пред 5-членен съдебен състав в 14-дневен срок от съобщението до страните.", "date": "2018.04.17", "title": "ВАС отмени формулата за дялово разпределение на топлоенергия в сгради – етажна собственост"}
{"url": "http://www.focus-news.net/news/2018/04/17/2511981/tsvetan-tsvetanov-v-borino-s-vsyako-dobro-neshto-napraveno-ot-gerb-shansovete-na-bsp-da-upravlyavat-namalyavat.html", "text": "БСП всячески се опитват да неглижират постиженията на правителството и управляващото мнозинство. Причината е, че колкото повече добри неща правим за страната и сънародниците ни, толкова повече намалява шансът им да управляват. Затова искат да изнесат дебата в полето на интригите и словесните нападки. Аз няма да спра да повтарям, че трябва да обсъждаме и да спорим за политики, не за личности. Това заяви председателят на ПГ на ГЕРБ и заместник-председател на партията Цветан Цветанов по време на среща с жители на село Борино. Това съобщиха от пресцентъра на ПП ГЕРБ.\r\n„Ние сме широко отворени към всички граждани на България, затова сме национално отговорна партия. В началото, когато се появихме на политическата сцена, другите партии плашеха хората, че ние ще бъдем разрушителите на етническия мир. А вие ми кажете - колко пъти аз като съм идвал в Борино съм говорил нещо лошо срещу някой персонално, защото той е от друга религия или етнос“, попита Цветан Цветанов и подчерта, че управляващите трябва да решават проблемите на всички населени места без да ги делят на „наши“ и „ваши“. \r\n„Когато имаме еднакъв подход към всички, тогава и мюсюлмани, и християни, и евреи, и католици – всички ще вървим в една посока. А какво по-хубаво за България от това“, категоричен бе Цветанов. Той каза на хората, дошли да го видят, че иска те да чувстват подкрепата на ГЕРБ и връзката помежду им да бъде постоянна.", "date": "2018.04.17", "title": "Цветан Цветанов в Борино: С всяко добро нещо, направено от ГЕРБ, шансовете на БСП да управляват намаляват"}
{"url": "http://www.focus-news.net/news/2018/04/17/2511984/telma-makedoniya-aleksandar-vuchich-ne-sme-protivnitsi-na-albantsite-a-s-tezi-koito-ni-otnemat-kosovo.html", "text": "Сръбският президент Александър Вучич заяви, че страната му не е противник на албанците, а тези, които са създали Косово като държава и заемат сръбска територия, предава македонската медия  „Телма“.\r\n„Ясно е, че Косово преговаря със САЩ, Великобритания и други страни от ЕС“, заяви Вучич. Той допълни, че Прищина няма своя собствена външна политика, защото се ръководи от САЩ.\r\nТой допълни, че Сърбия се управлява от независим човек, но и че тези, които си мислят, че в Европа може да се направи без подкрепата на Германия, се лъжат.  Виктор Турмаков", "date": "2018.04.17", "title": "„Телма“ (Македония): Александър Вучич: Не сме противници на албанците, а с тези, които ни отнемат Косово"}
{"url": "http://www.focus-news.net/news/2018/04/17/2511985/varna-okrazhnata-prokuratura-iska-dozhivoten-zatvor-za-ohranitelya-ot-devnenskata-diskoteka-ubil-mlad-mazh.html", "text": "Въззивен протест срещу квалификацията на престъплението и размера на наложеното наказание на подсъдимия за убийството в девненската дискотека Виктор П. е внесла Окръжната прокуратура във Варна в Апелативния съд. Това съобщиха от Апелативна прокуратура – Варна. 33-годишният охранител на дискотека „Акапулко“ е бил признат за виновен за извършеното убийство на 22-годишния Мартин К. от село Николаевка от състав на Варненския окръжен съд, който му наложи наказание 15 години лишаване от свобода при строг режим. \r\nС присъдата на първата съдебна инстанция  Виктор е бил оправдан по първоначално повдигнатото обвинение от прокуратурата – умишлено убийство по хулигански подбуди, извършено с особена жестокост – член 116, ал. 1, т. 6 и т. 11 от НК, като е бил признат за виновен за престъпление по член 115 от НК. \r\nОкръжната прокуратура във Варна протестира и наложеното наказание. Вместо 15 години затвор обвинението предлага в протеста си Апелативният съд да приложи по-тежко наказуемото престъпление – по член 116, ал. 1, т. 6 и т. 11 от НК, като му определи наказание „Доживотен затвор“. Ако въззивната инстанция прецени, че това наказание е прекомерно тежко, Окръжната прокуратура предлага като алтернатива съдът да наложи на Виктор П. 20 години лишаване от свобода.  \r\nПрестъплението е било извършено на 28 ноември 2015 год. в девненския кв. „Повеляново“. Подсъдимият Виктор бил повикан от работещия там Крум А. по повод свада и сбиване с клиент на заведението. 22-годишният Мартин  празнувал в дискотеката с приятеля си Руси В. предстоящата сватба с неговата сестра.  \r\nПодсъдимият охранител пристигнал на мястото и след като се осведомил къде се намират клиентите, които не искали да напуснат дискотеката, се отправил към двора на намиращата се в съседство детска градина. 33-годишният мъж нападнал Мартин и започнал да му нанася с нож множество удари по тялото. Един от тях засегнал смъртоносно сърцето на 22-годишния младеж. \r\nНа приятеля му Руси В. също бил  нанесен побой. Той бил ранен в бедрото, но успял да сигнализира на спешния телефон 112  за случилото се. Пристигналият медицински екип констатирал смъртта на Мартин. \r\nПредстои Апелативният съд да разгледа протеста на прокуратурата срещу квалификацията и размера на наказанието на Виктор П.", "date": "2018.04.17", "title": "Варна: Окръжната прокуратура иска доживотен затвор за охранителя от девненската дискотека, убил млад мъж"}
{"url": "http://www.focus-news.net/news/2018/04/17/2511987/aleksis-tsipras-gartsiya-vaznameryava-da-zashtiti-vsyaka-pedya-ot-svoyata-zemya.html", "text": "Министър-председателят на Гърция Алексис Ципрас, коментирайки скорошното увеличаване на напрежението между Турция и Гърция, заяви, че Гърция приема и иска сътрудничество, но няма да се избегне конфронтация, ако трябва да защити „всяка педя от суверенната си територия“, предава Protothema.\r\n„Няма да преговаряме, няма да отстъпваме, няма да се пазарим и за педя от земята ни. Това е мястото, където хората, живели на него през вековете, знаят как да защитават“, допълни той. Министър-председателят заяви, че иска да изпрати послание на сътрудничество и мирно съвместно съществуване, но и твърдост.\r\n„Агресията и провокациите не са знак за мощ“, допълни той, говорейки за скорошните турски действия в Егейско море. Виктор Турмаков", "date": "2018.04.17", "title": "Алексис Ципрас: Гърция възнамерява да защити всяка педя от своята земя"}
{"url": "http://www.focus-news.net/news/2018/04/17/2511989/ministar-krasen-kralev-vklyuchvaneto-na-mladite-hora-v-obshtestvenite-i-politicheskite-protsesi-e-osnoven-angazhiment-za-nas.html", "text": "Насърчаването на включването на младите хора чрез различни платформи в обществените и политическите процеси, както и борбата с младежката безработица, е основен ангажимент за нас. Това заяви министърът на младежта и спорта Красен Кралев по време на откриването на Европейската младежка конференция, която се провежда в НДК като част от активностите на Министерството на младежта и спорта (ММС) от Българското председателството на Съвета на ЕС, съобщиха от пресцентъра на ММС.\r\nСъбитието бе официално открито от вицепремиера Томислав Дончев и от министър Кралев. Конференцията е платформа за ефективна работа между младите хора и представителите на институции, отговорни за изпълнението на младежките политики в Европа. Тя има за цел да изготви „Европейски младежки цели“, които ще послужат като конкретна препоръка към Европейската комисия за следващата Европейска стратегия за младежта. На нейна база ще бъде изготвена новата Национална стратегия за младежта.\r\nНа откриването на събитието присъстваха още зам.-върховният комисар по човешки права на ООН Кейт Гилмор, Алана Армитаж – регионален директор на фонда за население и развитие на ООН,  Афшан Кан - регионален директор на УНИЦЕФ за Европа и Азия, председателят на парламентарната Комисия по въпросите на децата, младежта и спорта Славчо Атанасов, заместник-министрите на младежта и спорта Ваня Колева и на  образованието и науката  Деница Сачева,  Илина Мутафчиева – председател на Националния младежки форум и др.\r\n„Днес в залата има над 250 човека от 40 страни, което показва, че за България младите хора са не само бъдещето, но и настоящето. Бих искал да подчертая и важността на присъствието на младежите от Западните Балкани и Източното партньорство, което е от особено значение за приоритетите на българското правителство и на премиера Бойко Борисов в рамките на Председателството. Правителството на Република България е първото, което поставя сред своите хоризонтални приоритети в рамките на Председателство на Съвета на ЕС “Младите хора и бъдещето на Европа”. Това е продиктувано от целенасочената политика и на Министерство на младежта и спорта към качествено и устойчиво младежко развитие“, каза министър Кралев.\r\nТой призова участниците в конференцията да използват възможността да създадат първите Европейски младежки цели, спрямо своите нужди, визия и идеи за бъдещето на Европа. Според Красен Кралев това, че в изготвянето на целите участват и младежи с нарушен слух, е чудесен пример за социално включване.\r\nМинистърът пожела на младите хора да не спират да вярват в себе си и да работят за фундаменталните ценности на Европейския съюз и човешките права, цитирайки думи на Нелсън Мандела: “It always seems impossible until it's done”.\r\nЗам.-министър председателят Томислав Дончев акцентира върху необходимостта от ефективен диалог между представителите на различни поколения. „Трябва да има диалог. Освен солидарност между различните групи в обществото е важно да има и солидарност между поколенията“, каза Дончев.\r\nСлед официалното откриване заместник-министър Ваня Колева взе участие в интерактивен панел на високо ниво – „Бъдещето на младите хора в Европа и отвъд“.\r\n„Ние се стараем да водим една наистина систематична политика, насочена към младите хора. В последната близо една година работим още по-усилено, така че да създаваме все повече възможности за младите българи“, заяви заместник-министър Колева.\r\nЗа Европейската младежка конференция за пръв път в Европа ще пристигне Специалният пратеник на ООН по младежките въпроси Джаятма Уикенмараняке. В официалното закриване на събитието ще участва и еврокомисарят по образование, култура, младеж и спорт Тибор Наврачич.", "date": "2018.04.17", "title": "Министър Красен Кралев: Включването на младите хора в обществените и политическите процеси е основен ангажимент за нас"}
{"url": "http://www.focus-news.net/news/2018/04/17/2511990/prezidentat-rumen-radev-balgariya-podkrepya-misiyata-na-unitsef-za-garantiraneto-na-raven-dostap-do-kachestveno-obrazovanie-za-vsyako-dete.html", "text": "България и УНИЦЕФ споделят обща позиция за необходимостта от постигането на устойчивост в образователния процес на всички деца, както и за гарантирането на приобщаващо образование за децата с увреждания. Около тази позиция се обединиха държавният глава Румен Радев и Афшан Кан - регионален директор на УНИЦЕФ за Европа и Централна Азия, по време на среща на „Дондуков“ 2. Това съобщиха от прессекретариата на държавния глава.\r\nДвамата обсъдиха приоритетните области за партньорство, определени в Програмата на УНИЦЕФ за България в периода 2018 – 2022 г., които ще фокусират съвместните усилия в ранното детско развитие и системата за публична грижа за деца, приобщаващото предучилищно и училищно образование, превенцията на насилието, защита на жертвите и достъп до правосъдие за всички деца, насърчаването на правата на детето в България и по света. \r\nПо време на разговора президентът отбеляза, че резултатите, постигнати в процеса на деинституционализацията на грижата за деца, развитието на алтернативните социални услуги и предоставянето на приемна грижа за децата в риск и връщането им в училище, са доказателство за отличното сътрудничество между УНИЦЕФ и България. \r\nВръщането на децата от ромски произход в училище също беше сред акцентите в срещата. “С ефективна подкрепа към родителите трябва да работим за връщането на децата в класната стая и да ги научим да общуват един с друг още от ранна детска възраст. Ако не научим децата си да живеят заедно в училище, те никога няма да живеят в толерантност и уважение един към друг“, допълни Румен Радев. \r\nРегионалният директор на УНИЦЕФ за Европа и Централна Азия Афшан Кан изрази подкрепата си за декларираната от България готовност да се превърне в Регионален център на УНИЦЕФ за обмен на добри практики за постигане на устойчиво развитие за всички деца.", "date": "2018.04.17", "title": "Президентът Румен Радев: България подкрепя мисията на УНИЦЕФ за гарантирането на равен достъп до качествено образование за всяко дете"}
{"url": "http://www.focus-news.net/news/2018/04/17/2511993/veliko-tarnovo-cheshkite-vlasti-predadoha-na-stranata-ni-45-godishen-mazh-pavlikeni-osaden-za-telefonni-izmami-za-iztarpyavane-na-nakazanie-ot-5-godini-zatvor.html", "text": "По искане на Районна прокуратура - Павликени чешките съдебни власти предадоха  за изпълнение на наказание лишаване от свобода, отклонил се от правосъдие в Република България 45-годишeн български гражданин от гр. Павликени. Това съобщиха от Апелативна прокуратура-Велико Търново. След установяване на лицето и временното му задържане на територията на Република Чехия, въз основа на Европейска заповед за арест на Района прокуратура – Павликени, чешките съдебни власти разрешиха предаването на Пантилей Е. за изтърпяване на наказание от 5 години  лишаване от свобода, наложено с присъда на Районен съд - Велико Търново, изменена с решение на Окръжен съд - Велико Търново. Пантилей Е. е осъден за телефонни измами, извършени през 2015 г. в с. Пчелище, с. Паскалевец и с. Полски Сеновец, обл. Велико Търново, в съучастие с 5 други лица.\r\nС разпореждане на Върховна касационна прокуратура, отдел „Международен“,  Пантилей Е. е настанен в Затвора - Ловеч за изпълнение на наказанието.", "date": "2018.04.17", "title": "Велико Търново: Чешките власти предадоха на страната ни 45-годишeн мъж Павликени, осъден за телефонни измами, за изтърпяване на наказание от 5 години затвор"}
{"url": "http://www.focus-news.net/news/2018/04/17/2511988/spetsializiranata-prokuratura-provezhda-razsledvane-v-obshtina-mladost-zadarzhan-e-kmetat-desislava-ivancheva.html", "text": "Специализираната прокуратура провежда разследване за корупционни престъпления в Община Младост. Това съобщи за Агенция „Фокус“ прокурор Румяна Арнаудова – говорител на главния прокурор. \r\n„Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В момента се извършват претърсвания и разпити на свидетели. Повече информация ще бъде представена утре, в 11.00 часа, в Съдебната палата“, коментира прокурор Арнаудова. \r\nОт свои източници Агенция „Фокус“ научи, че до този момент е задържан и кметът на общината Десислава Иванчева.", "date": "2018.04.17", "title": "Специализираната прокуратура провежда разследване в Община Младост, задържан е кметът Десислава Иванчева"}
{"url": "http://www.focus-news.net/news/2018/04/17/2511996/gd-granichna-politsiya-na-gkpp-kulata-kapitan-andreevo-i-lesovo-trafikat-e-intenziven-na-izhod-za-tovarni-avtomobili-feribotat-svishtov-zimnich-ne-raboti-poradi-neizpravnost.html", "text": "На ГКПП \"Кулата\" на българо-гръцката и ГКПП \"Капитан Андреево\" и ГКПП \"Лесово\" на българо-турската граница трафикът е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\". От 19.00 ч. на 16 април 2018 поради техническа неизправност фериботът Свищов-Зимнич е преустановил дейност.\r\nНа българо-сръбската, българо-македонската граница и българо-румънската граница трафикът е нормален на всички контролно-пропускателни пунктове.", "date": "2018.04.17", "title": "ГД \"Гранична полиция\": На ГКПП \"Кулата\", \"Капитан Андреево\" и \"Лесово\" трафикът е интензивен на изход за товарни автомобили, фериботът Свищов-Зимнич не работи поради неизправност"}
{"url": "http://www.focus-news.net/news/2018/04/17/2511997/zhenmin-zhibao-noviyat-kitayski-iztrebitel-j-10c-vliza-v-boyno-dezhurstvo.html", "text": "Новият китайски многоцелеви изтребител J-10C от днес започва бойно дежурство във ВВС на Народноосвободителната армия на Китай, пише  „Женмин Жибао“.\r\n„Екипиран с най-модерни системи за авионика и са най-различни оръжия, развитият и произвеждан в Китай самолет може да нанася въздушни удари в близък и среден обхват и може да нанася прецизни удари по сухоземни и морски цели“, съобщава НОАК. Свръхзвуковият самолет направи своя дебют през юли 2017 г. на военно-тренировъчна база „Журихе“ в китайската провинция Вътрешна Монголия. \r\n„Самолетът категорично ще охранява сигурността в небето и националните стратегически интереси в новата ера“, съобщи прессекретарят на ВВС на НОАК Шен Дзинке.  Виктор Турмаков", "date": "2018.04.17", "title": "„Женмин Жибао“: Новият китайски изтребител J-10C влиза в бойно дежурство"}
{"url": "http://www.focus-news.net/news/2018/04/17/2511994/standard-makedoniya-ramush-haradinay-mozhe-i-da-sam-ubil-chovek-voynata-e-voyna.html", "text": "Министър-председателят на Косово Рамуш Харадинай допусна по време на интервю, че е възможно някога да е убивал човек, предава македонското електронно издание  „Стандард“.\r\n„Не знам, възможно е. Войната е война“, отговори той на въпрос дали е убивал човек.- \r\n„Обличах униформа, осъзнавайки последствията. Аз загубих двама братя в униформа, а сръбският войник също мисли за война. Ако не можете да го понесете, не влизайте в конфликт“ допълни Харадинай, но уточни, че Международният наказателен трибунал за бивша Югославия го обявява за невинен.\r\n„И двата процеса в Хага, които бяха срещу мен (2007-2008 и 2008-2012 г.), доказаха моята невинност. Обвиненията за убийство, изнасилване и отмъщение срещу албанския, сръбския и ромския народ не издържаха пред съдиите“, заяви бившият командир на армията за освобождение на Косово. Виктор Турмаков", "date": "2018.04.17", "title": "„Стандард“ (Македония): Рамуш Харадинай: може и да съм убил човек – войната е война"}
{"url": "http://www.focus-news.net/news/2018/04/17/2511999/ministar-temenuzhka-petkova-shte-otkrie-konferentsiyata-strategiya-na-rafinirashtata-industriya-do-2050-g-prehod-za-techni-goriva-i-vazmozhnosti-za-sektora-na-18-april.html", "text": "Министърът на енергетиката Теменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора“, съобщиха от пресцентъра на Mинистерството на енергетиката. Събитието е част от програмата на Българското председателство на Съвета на ЕС и се организира от Българската петролна и газова асоциация, Европейската петролна асоциация „Фюълс Юръп“ и със съдействието на Министерство на енергетиката. Конференцията ще се проведе на 18 април 2018 г. от 9:00 часа в Гранд хотел „София“. Участниците ще обсъдят прехода към нисковъглеродна икономика, декарбонизацията на транспорта, политики на ЕС в областта на устойчиво рафиниране и използване на нефопродукти, както и нови енергоефективни технологии и дългосрочни решения за предотвратяване на климатичните промени.\r\nПредвижда се в конференцията да участват представители на Главна дирекция „Енергетика“ в Европейската комисия, президентът на Европейската петролна асоциация „Фюълс Юръп“ - Бела Келемен, генералният директор на европейската асоциация - Джон Купър, председателят на Българската петролна и газова асоциация - Валентин Златев, представители на нефтопреработващи компании и други.", "date": "2018.04.17", "title": "Министър Teменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора“ на 18 април"}
{"url": "http://www.focus-news.net/news/2018/04/17/2512003/burgas-obshtinata-startira-izpalnenieto-na-proekt-za-razkrivane-na-pet-novi-sotsialni-uslugi-v-podkrepa-na-detsa-i-mladezhi-s-uvrezhdaniya.html", "text": "Община Бургас стартира изпълнението на проект за разкриване на пет нови социални услуги в подкрепа на деца и младежи с увреждания, досега отглеждани предимно в институционални условия. По първоначални изчисления потребителите ще са 130, с опция тяхната бройка да бъде увеличена. Това съобщиха от пресцентъра на Общината.\r\n„Ще изградим и оборудваме система от модерни центрове, с което ще повлияем положително върху развитието и социализацията на децата. Така ще подпомогнем и родителите, за да ги облекчим от постоянната грижа“, каза днес по този повод зам.-кметът по европейски политики и околна среда Руска Бояджиева.\r\nС днешна дата Община Бургас разполага със средства по Оперативна програма „Региони в растеж“ за осигуряване на подходящ сграден фонд (включително строително-монтажни работи), както и за оборудване на пет Центъра. Един от тях е обновената с финансовата подкрепа на НАТО и САЩ сграда в Приморски парк, бившите казарми на 24-ти Черноморски пехотен полк. По проекта за този Център ще бъде закупено модерно оборудване за рехабилитация и различни дневни занимания на децата. Останалите четири ще се помещават в две съществуващи сгради, на които предстои основен ремонт, и в още две съвсем нови, чието строителство започва скоро. \r\n„След година, година и половина, когато всички сгради бъдат готови и оборудвани, имаме готовността да кандидатстваме по Оперативна програма за развитие на човешките ресурси, чрез която да осигурим средства и за самото функциониране на Центровете“, увери зам.-кметът Руска Бояджиева.\r\nСъс средства по проекта „Създаване на условия за разкриване на 5 нови социални услуги на територията на община Бургас“, Договор №: BG16RFOP001-5.001-0026-C01, Приоритетна ос 5: „Регионална социална инфраструктура“, процедура BG16RFOP001-5.001 „Подкрепа на деинституционализацията на грижите за деца“  по Оперативна програма „Региони в растеж“ 2014- 2020“, ще бъдат разкрити следните нови социални услуги:\r\n* Център за обществена подкрепа;\r\n* Дневен център за подкрепа на деца с увреждания и техните семейства;\r\n* Дневен център за подкрепа на деца с тежки множествени увреждания и техните семейства;\r\n* Преходно жилище за деца от 15 до 18-годишна възраст;\r\n* Наблюдавано жилище за младежи от 18 до 21 г.\r\nПроектът адресира три основни аспекта на потребности, свързани с осигуряването на подходящи условия за грижа за деца и младежи, настанени в социални институции, включително деца с увреждания, с потребност от постоянна медицинска грижа, деца и\r\nсемейства в риск, а именно: \r\n- Необходимостта от подкрепящи и съпътстващи услуги за подкрепа на деца и семейства, свързана с предоставяне на социални услуги от резидентен тип;\r\n- Подобряване качествата на средата, в която се отглеждат и възпитават децата и младежите, съобразно техните специфични нужди;\r\n- Подобряване ефективността на средата от гледна точка на възможности и условия за прилагане на нетрадиционни и алтернативни на институционалната грижа подходи.\r\nСрокът за изпълнение на проекта е до 2020 година.", "date": "2018.04.17", "title": "Бургас: Общината стартира изпълнението на проект за разкриване на пет нови социални услуги в подкрепа на деца и младежи с увреждания"}
{"url": "http://www.focus-news.net/news/2018/04/17/2512001/sport-yuventus-i-bayern-myunhen-vlizat-v-borba-za-antoni-marsial.html", "text": "Ювентус и Байерн Мюнхен ще спорят за нападателя на Манчестър Юнайтед Антони Марсиал. Италианците разглеждат френския играч като замяна на Марио Маджукич, който най-вероятно ще напусна клуба това лято.\r\nМарсиал премина към Манчестър Юнайтед през 2015 г. от Монако за 80 милиона евро. За три години той проведе 132 мача, в които отбеляза 36 гола. Виктор Турмаков", "date": "2018.04.17", "title": "Спорт: Ювентус и Байерн Мюнхен влизат в борба за Антони Марсиал"}
{"url": "http://www.focus-news.net/news/2018/04/17/2511991/afp-spored-frantsiya-e-silno-veroyatno-dokazatelstvata-za-himicheskoto-napadenie-v-siriya-da-izcheznat.html", "text": "Правителството на Франция заяви, че е „силно вероятно“ доказателствата да изчезнат от мястото, където е извършено възможното нападение с химическо оръжие в сирийския град Дума преди на място да пристигнат експертите от ОЗХО, предава  AFP.\r\n„Силно вероятно е доказателството и важните елементи да изчезнат от мястото, което е напълно контролирано от руската и сирийската армия“, пише в официално заявление на френското външно министерство. По-рано Русия отхвърли подобни притеснения, изразени от страна на САЩ. Виктор Турмаков", "date": "2018.04.17", "title": "AFP: Според Франция е „силно вероятно“ доказателствата за химическото нападение в Сирия да изчезнат"}
{"url": "http://www.focus-news.net/news/2018/04/17/2512006/prezidentat-rumen-radev-shte-se-sreshtne-s-rakovodstvoto-na-sayuza-na-balgarskite-pisateli.html", "text": "На 18 април 2018 г., сряда, от 11.00 часа на „Дондуков“ 2 президентът глава Румен Радев ще се срещне с представители на ръководството на Съюза на българските писатели. Това съобщиха от прессекретариата на държавния глава. Тази година творческото сдружение отбелязва 105-годишнината от основаването си.", "date": "2018.04.17", "title": "Президентът Румен Радев ще се срещне с ръководството на Съюза на българските писатели"}
{"url": "http://www.focus-news.net/news/2018/04/17/2512007/makfaks-makedoniya-ministarat-na-otbranata-na-makedoniya-shte-se-sreshtne-s-dzheyms-matis.html", "text": "Македонският министър на отбраната Радмила Шекеринска ще замине на посещение в САЩ между 26 април и 2 май 2018 г., в рамките на което ще се срещне със своя американски колега Джеймс Матис, предава македонската медия  „Макфакс“.\r\nСрещата с Матис ще се проведе на 1 май във Вашингтон,  като в рамките на преговорите ще бъде потвърдено стратегическото партньорство между Република Македония и САЩ.\r\n„Значението на срещата е още по-голямо, защото се случва преди срещата на високо равнище на НАТО през юли в Брюксел“, посочва македонското министерството на отбраната.\r\nВ рамките на посещението министърът ще се срещне и със заместник на помощник-секретаря по отбраната на САЩ за Русия, Украйна и Евразия, Лора Купър и  ще има и срещи в Държавния департамент на САЩ, Сената и в Конгреса. Виктор Турмаков", "date": "2018.04.17", "title": "„Макфакс“ (Македония): Министърът на отбраната на Македония ще се срещне с Джеймс Матис"}
{"url": "http://www.focus-news.net/news/2018/04/17/2511992/sofiya-kmetitsata-na-mladost-desislava-ivancheva-e-zakopchana-s-beleznitsi-na-bul-vasil-levski.html", "text": "Кметицата на \"Младост\" Десислава Иванчева е закопчана с белезници на кръстовището на бул. \"Васил Левски\" и ул. \"Ген. Гурко\" пред Министерство на спорта, предаде репортер на Агенция \"Фокус\". Движението е затруднено, регулира се от пътни полицаи. На място има и линейка. Иванчева стои права до полицейски автомобил. Полицейското присъствие е засилено. Пространството около мястото на акцията е заградено.", "date": "2018.04.17", "title": "София: Кметицата на \"Младост\" Десислава Иванчева е закопчана с белезници на бул \"Васил Левски\""}
{"url": "http://www.focus-news.net/news/2018/04/17/2512008/predsedatelyat-na-pg-na-gerb-tsvetan-tsvetanov-v-dospat-bsp-iskat-da-vlyazat-vav-vlastta-prez-prezidentskiya-vhod.html", "text": "Колкото и да им се иска на нашите опоненти, предсрочни парламентарни избори не се очертават. БСП нямат нужното обществено одобрение да спечелят избори, но искат да влязат във властта чрез служебния кабинет, който президентът Румен Радев ще назначи. БСП искат да влязат във властта през президентския вход. Това заяви председателят на ПГ на ГЕРБ и заместник-председател на партията Цветан Цветанов днес пред жители на Доспат, съобщиха от пресцентъра на ПП ГЕРБ. На срещата присъстваха още депутатът от ГЕРБ Красимир Събев, областният координатор на ГЕРБ-Смолян Николай Мелемов, кметът на община Доспат Елин Радев, зам.-кметът Славейко Сельошев и председателят на Общинския съвет Адалберт Ферев.\r\nЦветан Цветанов посочи, че година след предсрочните парламентарни избори от БСП правят всичко възможно за политически сътресения и нестабилност. „Ние говорим за просперитет, за бъдеще, за кохезионна политика. Тях обаче това не ги интересува“, отбеляза Цветанов. Според него темповете на напредък на страната са добри, но е важно да се гарантира политическата й стабилност. „Много са опонентите, които ще искат да я разбият, защото тях това не ги устройва“, обясни зам.-председателят на ГЕРБ.\r\nТой коментира, че голямата подкрепа за ГЕРБ в Доспат не е привилегия, а отговорност. „Опонентите на ГЕРБ нямат виждане за развитието на населените места, а това става с по-добра икономика, с по-добро земеделие и с по-високи доходи на хората“, уточни Цветанов.\r\n„Страната ежедневно се променя. Сега излизат вече новите проекти, ежедневно се сключват договори за строителство. Уникално е това, което се случи през последните 10 години с тази европейска солидарност. Ние свикнахме да става все по-добро и по-добро. Хората искат от нас все повече. И ние гледаме максимално да вдигаме темпото, непрекъснато надграждаме, за да отговорим в максимална степен на очакванията към нас“, обясни председателят на ПГ на ГЕРБ.\r\nЦветанов подчерта от колко голямо значение за бъдещето на Балканите е Българското председателство на Съвета на ЕС. По думите му това, което прави премиерът Борисов, на практика е добавена стойност за България, имайки предвид провежданите разговори на най-високо ниво за финансиране на мащабни инфраструктурни проекти на територията на Западните Балкани.", "date": "2018.04.17", "title": "Председателят на ПГ на ГЕРБ Цветан Цветанов в Доспат: БСП искат да влязат във властта през президентския вход"}
{"url": "http://www.focus-news.net/news/2018/04/17/2512009/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще разберем има ли селища в община Карлово, които обезлюдяват и такива, които имат положителен прираст. Къде се раждат най-много деца и каква е причината за това. За всичко това ще ни разкаже зам.-кметът на Карлово Антон Минев. Ще го попитаме още да очакваме ли закриване на училища в по-малките населени места заради недостиг на ученици, или откриване, заради положителни тенденции и раждаемост.\r\nПрез втората част от предаването ни ще разберем започна ли подготовката за конкурса „Царица на розата“ в Карлово и какво е новото тази година. За всичко това ще попитаме Петя Найденова, директор Дирекция „Хуманитарни дейности” в община Карлово. Ще разберем още как продължава Маратонът на четенето, който се организира от Общинска библиотека „Д-р Иван Богоров”. Директорът на библиотеката Мирослав Колев ще ни каже какво ще се случи тази вечер в библиотеката.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.04.17", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/04/17/2512011/pernik-kmetat-vyara-tserovska-otkri-informatsionna-kampaniya-za-kandidat-studenti-koyato-predstavya-uchebnite-zavedeniya-na-teritoriyata-na-obshtinata.html", "text": "Стотици ученици събра информационна кампания, насочена към кандидат-гимназистите в Перник, съобщиха от пресцентъра на Общината. В рамките на два дни – днес и утре, ще бъдат представени учебните заведения на територията на общината. Стартът на форума беше даден от кмета на Община Перник Вяра Церовска. Тя пожела успех на бъдещите средношколци в избора им на специалност.\r\n„Училищата в нашата община предлагат широка гама от специалности и сега е моментът, в който учениците могат да направят правилния избор за бъдещата професионална реализация. Надявам се всеки да намери своето поприще и да развие своя потенциал в Перник“, сподели градоначалникът.\r\nНа старта на кампанията присъства зам.-кметът по образование и култура Севделина Ковачева и директори на училища. \r\nСъбитието е във връзка с предстоящия държавен план-прием през учебната 2018/2019 г. за учениците, завършващи основно образование в Община Перник. В него ще вземат участие работни групи от ученици на профилирани и професионални гимназии, на средни и обединени училища с професионални паралелки. Те ще направят презентиране на специалности и професии, предлагани от съответното учебно заведение.", "date": "2018.04.17", "title": "Перник: Кметът Вяра Церовска откри информационна кампания за кандидат-студенти, която представя учебните заведения на територията на Общината"}
{"url": "http://www.focus-news.net/news/2018/04/17/2512012/hayko-maas-vanshen-ministar-na-germaniya-germaniya-mozhe-da-bade-posrednik-s-rusiya-po-siriya.html", "text": "Германският външен министър Хайко Маас заяви, че ролята на страната му в сирийския мирен процес може да бъде осигуряване на канали за комуникация с Русия, необходими за постигането на политическо решение на конфликта в Сирия, предава  Reuters.\r\n„Целта, която следваме е да оставим Германия незаменима част от мирната инициатива“, заяви Маас. „Целта е да открием прозорец за диалог с Русия“, допълни той.\r\n„Трябва да използваме момента, за да подновим политическия процес отново“, допълни той. „Ние се нуждаем от Русия за този диалог“, уточни министърът. Виктор Турмаков", "date": "2018.04.17", "title": "Хайко Маас, външен министър на Германия: Германия може да бъде посредник с Русия по Сирия"}
{"url": "http://www.focus-news.net/news/2018/04/17/2511998/v-pismo-do-vremennata-komisiya-za-chez-druzhestvoto-zayavyava-che-mnogokratno-e-predlagalo-na-darzhavata-da-kupi-aktivi-no-stranata-ni-ne-e-izyavyavala-zhelanie.html", "text": "В писмо до Временната комисия за ЧЕЗ, дружеството заявява, че от 2011 г. насам многократно е предлагало на държавата да купи активи, но страната ни не е изявявала желание. Това съобщи в началото на заседанието председателят на Временната комисия за ЧЕЗ и депутат от БСП Жельо Бойчев, предаде репортер на Агенция „Фокус“.  Той посочи, че в отговора ЧЕЗ се посочва, че потенциалните купувачи са били подложени на стандартни проверки, извършени от дружеството. Жельо Бойчев съобщи, че е получен и отговор и от кабинета на министър-председателя  на  Република България., в който се посочва, че не са водени разговори с представители на чешкото правителство или на ЧЕЗ за купуване на активите на дружеството.\r\nДеница КИТАНОВА", "date": "2018.04.17", "title": "В писмо до Временната комисия за ЧЕЗ, дружеството заявява, че многократно е предлагало на държавата да купи активи, но страната ни не е изявявала желание"}
{"url": "http://www.focus-news.net/news/2018/04/17/2512004/ostavat-dva-dni-do-biznes-sabitieto-kompaniya-na-godinata-uspehat-na-fokus.html", "text": "На 19 април 2018 г. в хотел Маринела, зала София ще се проведе четвъртото издание на „Компания на годината – Успехът на фокус” – целодневно бизнес събитие, организирано от сп. Bulgaria Business Review, сп. Business Lady и Business Lady Club. Инициативата се провежда под патронажа на Валери Симеонов – заместник министър-председател по икономическата и демографската политика, с участието на министъра на икономиката Емил Караниколов и заместник-министъра на труда и социлната политика Росица Димитрова. Това съобщиха от сп. Business Lady.\r\nФорумът е разделен на три основни панела. Програмата за Икономическия форум е следната:\r\n- 09:00\tРегистрация;\r\n- 09:30\tОфициално откриване - Валери Симеонов, заместник министър-председател по икономическата и демографската политика;\r\n- 09:40 - Икономика на хората: Пазара на труда в условията на криза на човешкия ресурс в България - Емил Караниколов, Министър на икономиката на Р България, Росица Димитрова, Зам.-министър на труда и социалната политика на Р България; \"Тема: „Инструменти на политиката за равнопоставеност на жените и мъжете - за по-добро качество на живот”; проф. д. т. н. инж. Николай Вълканов, председател на Съвета на Директорите на „Минстрой Холдинг” АД; Тема: „Условия за бизнес в България и осигуряване на човешки ресурси”; д. ик. н. Янка Такева, председател на Синдиката на българските учители; Тема: „Дигитализацията в образованието”;\r\n- 10:30 – Дискусия на тема: „Практически иновативни решения за привличане на човешки капитал” - проф. дтн инж. Николай Вълканов, Председател на Съвета на Директорите на „Минстрой Холдинг” АД; д. ик. н. Янка Такева, председател на Синдиката на българските учители; Борислава Георгиева, мениджър „Човешки ресурси” в NaXex Technological Development; Мария Лазова, Business Development Manager RPO, Manpower Bulgaria;\r\n- 10:50 – „Световно изследване: революция на уменията” /Q3 2017 г/, Manpower Bulgaria; Тема: Защо роботите ни взимат задачите, а не работата и кои са стъпките, които ще ни помогнат да се подготвим задигиталната трансформация;\r\n- 11:00 - Кафе пауза;\r\n- 11:15 - Изграждане и утвърждаване на работодателска марка /employer branding/; Детелина Смилкова, вицепрезидент на ВУЗФ, председател на БАУХ; Тема: „Как компаниите на бъдещето ще привличат и задържат таланти”; Ростислава Павлова, Изпълнителен директор на „Пуратос България”; Тема: „Грижата за служителите като ключов фактор за устойчиво развитие”; Димана Василева, мениджър на Quintessentially за България; Тема: „Корпоративният консиерж като иновативен инструмент в услуга на компаниите и техните екип”; Ивайло Иванов, мениджър ЧР, Имотека/Адрес недвижими имоти; Тема: „Employer branding - Приложна магия”\r\n- 12:10 - Дискусия на тема: „Employer branding” - Милена Хаджииванова, основател и Управител на консултантска компания „H Vision”; Детелина Смилкова, вицепрезидент на ВУЗФ,  Председател на БАУХ; Ростислава Павлова, Изпълнителен директор на „Пуратос България”; Ивайло Иванов, Мениджър ЧР, Имотека/Адрес недвижими имоти;\r\n- 12:30 - Спийд нетуъркинг – размяна на визитки;\r\n- 12:45 - Кафе пауза;\r\n- 13:00 - Цифрова икономика и умения на бъдещето - Иво Песев и Александър Георгиев, ученици от математическата гимназия „Д-р Петър Берон”, Варна; Тема: „Да спасим човечеството” - проект за човешка колония в космоса „УниСпейс”\r\nГеорги Руков, директор международно развитие и член на Борда на Директорите на Credissimo Полша; Тема: „Уменията на бъдещето: основата на една дигитална трансформация”; Илона Станева, директор „Маркетинг и реклама” във Fibank\r\nТема: „Ролята на жените в условията на глобализация и цифровизация”; Наталия Футекова, основател на ERP Academy; Тема: „Бизнес образование – не нов тренд, а необходимост”; Петко Карамочев, управител на INDUSTRIA; Tема: „Блокчейн за бизнеса”; Венцислав Караджов, Председател на Комисията за защита на личните данни; Тема: „Общ регламент за защита на личните данни”;\r\n- 14:30 – Дискусия на тема: „Мястото на човека в цифровата икономика и кои са най–ценните умения на бъдещето”.\r\n- 15:00 - край.\r\nЗа първи път 3D модел на човешка колония в космоса „УниСпейс” ще бъде показан на Икономическия Форум на „Компания на Годината – Успехът на фокус”. Пред гостите Иво Песев и Александър Георгиев, ще представят проекта и ще разкажат в детайли как чрез него ще бъде спасено човечеството. С проекта „УниСпейс” учениците от варненската математическа гимназия спечелиха 1-во място на Международния конкурс на НАСА. Иво и Александър ще споделят за мечтаните професии и какво е най-ценното качество, което трябва да притежава техният бъдещ работодател. Проектът „УниСпейс” ще бъде представен на Икономическия форум със съдействието на SAP. През май месец награденият екип от петима ученици е поканен да представи разработката си пред Конференцията за международно космическо развитие на НАСА и Американското космическо общество в Лос Анджелис.\r\nНа форума е предвидено специално време за практически дискусии, неформално общуване и размяна на контакти. Основните цели на форума са да споделим добрите бизнес практики, да акцентираме върху иновативни и актуални модели за управление на бизнеса и да поощрим предприемачеството.\r\nПо време на вечерната официална церемония за четвърта поредна година ще бъдат връчени отличия на компании и институции, положили адекватни усилия за своето развитие и просперитет в различни категории, сред които: Финансов сектор, FinTech, Индустрия, Медии, Застраховане, Образование, Строителство и архитектура, Здравеопазване, Високи технологии, Работодателска марка, Корпоративен работодател и други. \r\nНаградите се връчват за заслуги, свързани с: развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; клиентски подход; успешен бизнес модел; ноу-хау; добро пазарно позициониране; устойчиво развитие и други.\r\nВодещи на събитието ще бъдат актьорите Даниел Ангелов и Албена Ставрева. За доброто настроение на гостите ще се погрижат известната народна певица Поли Паскова, ансамбъл „Чинари” и неповторитиме танцьори на Нешка Робева. \r\nРегистрация: 19:30 ч.\r\nЦеремония по награждаване: 20:00-22:30 ч.\r\nБилет за Икономическия форум: 50 лв./човек.\r\nКуверт за гала вечеря: 150 лв./човек.\r\nРезервациите за събитието са активни до 24 ч. на 18 април 2018 г. на сайта на инициативата www.companyoftheyear.eu, където можете да намерите и актуална информация за панелите, лекторите и темите, по които ще се дискутира. \r\nМедийни партньори на тазгодишното издание са: телевизия България он ер, радио Витоша, Радио „Фокус”, Информационна агенция „Фокус”, Информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg.\r\nПовече информация за събитието ще намерите тук: www.companyoftheyear.eu.", "date": "2018.04.17", "title": "Остават два дни до бизнес събитието „Компания на годината – Успехът на фокус”"}
{"url": "http://www.focus-news.net/news/2018/04/17/2512015/evrodeputatat-georgi-pirinski-po-povod-debata-s-frenskiya-prezident-emanoel-makron-ne-evropeyski-suverenitet-a-suverenna-demokratsiya.html", "text": "След дебата с френския президент Еманоел Макрон за бъдещето на Европейския съюз, който се проведе днес от Европейския парламент в Страсбург, евродепутатът Георги Пирински обърна внимание на откроената от Макрон теза за т.нар. европейски суверенитет като формулата за силна и демократична Европа. Според евродепутата социалист тази теза предизвиква много резерви, тъй като предполага налагането на наднационални еднозначни правила по отношение на основни области на икономическия и публичен живот. Това съобщиха от пресофиса на евродепутата. Истинското решение минава през утвърждаването на т.нар. суверенна демокрация на национално равнище, която приема общите цели и начала на европейската интеграция, но запазва правото на отделните страни да разработват своите собствени подходи и политики за постигането им въз основа на широкото съгласие на своите граждани и с уважение към идентичността на всяка нация.", "date": "2018.04.17", "title": "Евродепутатът Георги Пирински по повод дебата с френския президент Еманоел Макрон: Не европейски суверенитет, а суверенна демокрация!"}
{"url": "http://www.focus-news.net/news/2018/04/17/2512002/ria-novosti-v-kray-na-april-ruskiyat-patriarh-shte-poseti-albaniya.html", "text": "Руският патриарх Кирил ще посети в края на април Албания, където ще извърши съвместни богослужения с нея и ще се срещне с президента на страната, предава РИА Новости.\r\n„Това е поредното посещение на предстоятеля на Руската църква сред местните църкви. Тази година той ще посети църквата-мъченица на Албания, която през ХХ на практика е унищожена. Патриархът ще извърши богослужение  с главата на Албанската църква архиепископ Анастасий и се очаква и среща с президента и с други високопоставени представители на държавната власт“, заяви прессекретарят на руската патриаршия свещеник Александър Волков.  Виктор Турмаков", "date": "2018.04.17", "title": "РИА Новости: В край на април руският патриарх ще посети Албания"}
{"url": "http://www.focus-news.net/news/2018/04/17/2512013/d-r-daniela-daritkova-gerb-vaksinite-koito-se-polzvat-v-balgariya-sa-na-nay-visoko-nivo.html", "text": "Ваксините, които се ползват в България, са на най-високо ниво.  Това каза пред журналисти в Бургас д-р Даниела Дариткова, председател на Комисията по здравеопазването към 44-то Народно събрание, предаде репортер на Радио „Фокус“ – Бургас. По думите  й те гарантират  безопасност и запазване здравето на българските деца и българските граждани. „Произвеждат се от водещи фармацевтични компании, които подлежат на постоянен контрол. Освен това се проследяват ефектите и в последствие.  Аз също съм практикуващ лекар. И имам своите неуспех, когато трябва да убедя някой родител на ваксинира детето си“, допълни Дариткова.\r\nСпоред нея трябва да осъзнаваме, че макар и здрави, като носители на болест, срещу която не сме имунизирани,  можем да се окажем тежки заразоносители и да инфектираме  други деца, които не са имунизирани по медицински причини. „Освен това родителите по този начин поемат отговорност за бъдещето на своите деца. Едно такова дете среща огромни затруднения в последствие. Не се приемат деца без пълен имунизационен календар в нито едно европейско, американско или друго  учебно заведение. Защото там са изключително отговорни и императивни по отношение на пълния имунизационен статус“, каза още Дариткова.\r\nТя посочи също, че средното имунизационно ниво в България  за различните видове ваксини е около 92%. По думите на д-р Даниела Дариткова това е едно добро покритие. „През 2016 г. се наблюдава едно повишение на обхвата на имунизациите, което означава, че политиката за популяризиране на полезността на ваксините има своите успехи. Сигурен популационен имунитет се получава при 95 % покритие, така че има още какво да се желае“ каза още Дариткова.\r\nСпоред нея спрямо останалите страни на Европейски съюз имаме едно относително добро място.\r\n„Няма намерения да се вдига здравната вноска. Сега тя е 8%. Има различни дебати дали тя е достатъчна, защото когато стартира здравноосигурителния модел в България започнахме с 6%. Непрекъснато се усъвършенстват медицинските апаратури, техники и механизми за оказване на медицински грижи. Това оскъпява  наистина грижата за пациентите, ако искаме тя да бъде на съвременно ниво“ допълни Дариткова. Но  на този етап този вариант се виждал по-скоро с по-активното включване на допълнителните здравно осигурителни дружества във финансирането на системата.\r\nВеселина НИКОЛОВА", "date": "2018.04.17", "title": "Д-р Даниела Дариткова, ГЕРБ: Ваксините, които се ползват в България, са на най-високо ниво"}
{"url": "http://www.focus-news.net/news/2018/04/17/2512010/milena-stoeva-inerkom-balgariya-ne-sme-uchastvali-v-podgotovkata-na-tsenovoto-zayavlenie-ot-chez.html", "text": "Не сме участвали в подготовката на ценовото заявление от ЧЕЗ. Това каза Милена Стоева, председател на Съвета на директорите на \"Инерком България\" на последното заседание на Временната комисия за ЧЕЗ, предаде репортер на Агенция „Фокус“.  „ЧЕЗ към настоящия момент е собственик на крайния снабдител и на електроразпределителното педприятие. Той ще бъде собственик до прехвърлянето на акции, което е един бъдещ момент. ЧЕЗ е подготвил и входирал е заявлението за ценовите параметри“, каза Стоева и отчете, че „Инерком България“ не са учствали в неговата подготовка.\r\nДеница КИТАНОВА", "date": "2018.04.17", "title": "Милена Стоева, „Инерком България“: Не сме участвали в подготовката на ценовото заявление от ЧЕЗ"}
{"url": "http://www.focus-news.net/news/2018/04/17/2512016/koya-e-desislava-ivanchevai-spravka-na-agentsiya-fokus.html", "text": "Десислава Иванчева е родена на 2 октомври 1973 г. в София. До 8-и клас учи в 118-о училище в \"Младост\".Следват 2 години в СМГ, после завършва Икономическия техникум. Следва и \"Публична администрация\" в НБУ. \r\nПрез 2000 година стартира бизнес с посредническа дейност, а след това си купува 2 автобуса. Има евролиценз и е член на европейската асоциация по транспорт.\r\nЧаст от клиентите й през годините са футболният отбор \"Милан\", ЦСКА и националният отбор по борба. Осигурява транспорт за делегациите по време на посещения на президента и премиера на Италия у нас, за което има похвала и медал от Рим.\r\nСлед това се занимава предимно със специализиран превоз - вози работници и персонал на голяма фирма. \r\nПредставител е на световна марка за професионална козметика за коса.\r\nИма магазин и склад, от който зарежда фризьорски салони.\r\nПреди да стане кмет на кв. Младост инициира подписка за местен референдум, насочен, против презастрояването на квартала. Лидер е и на протестите през октомври 2016 г., при които жителите на квартала излизат с искания да се спре застрояването. Протестите са под мотото \"За Зелен Младост\". \r\nЗаради огромната обществена подкрепа, която получава инициативата, както и заради съмнение за сделка за строеж, в който кмета на района д-р Цвета Авджиева. Строежа е в конфликт на интереси, премиерът Бойко Борисов иска оставката на Авджиева. Столичния кмет спира строежа до приключване на проверката по случая.\r\nПрез 2016 г. се кандидатира като независим кандидат за кмет на район. „Младост“ и печели изборите. Подкрепена е от лидера на \"Нормална държава\" Георги Кадиев. \r\nС половинката си живее на семейни начала от 15 г. Няма деца.", "date": "2018.04.17", "title": "Коя е Десислава Иванчева? (Справка на Агенция \"Фокус\")"}
{"url": "http://www.focus-news.net/news/2018/04/17/2512019/kmetat-na-sofiya-yordanka-fandakova-vse-oshte-nyamam-informatsiya-za-aresta-na-kmeta-na-rayon-mladost-desislava-ivancheva-osven-ot-mediite-i-ne-moga-da-komentiram.html", "text": "Нямам информация все още, освен от медиите, така че не бих могла да коментирам. Това каза пред журналисти кметът на София Йорданка Фандъкова във връзка с ареста на кмета на Район „Младост“ Десислава Иванчева, предаде репортер на Агенция „Фокус“. „Кметовете се избират мажоритарно, включително и районните. Отговорността е голяма“, изтъкна тя. Попитана получавала ли е сигнали за нередности в район „Младост“ кметът посочи: „Имали сме сигнали за забавени преписки, които съм изпращала на вниманието на кмета на „Младост“ за предприемане на действия. Разглеждани са и на комисия, но при мен са идвали само сигнали и оплаквания за забавени преписки в района“. В отговор на въпрос получавани ли са сигнали от строителни фирми Йорданка Фандъкова уточни: „Сигналите, които съм получавала, са само за забавени преписки по административни дейности, които сме искали да бъдат процедирани, така както закона изисква“. Попитана как  ще реагира на ареста на кмета на район „Младост“ в качеството си на неин шеф столичният кмет коментира: „Не съм шеф на районните кметове. Подчертавам, че всички районни кметове са избрани мажоритарно от гражданите на съответния район. Имаме само координационни взаимоотношения. Доста често се бърка, че съм шеф на районните кметове, но това не е така. Шефове са им гражданите, които са ги избрали“. В отговор на въпрос сблъсквала ли се е с проблеми в тези координационни взаимоотношения с Десислава Иванчева Йорданка Фандъкова посочи: „Проблемите са със забавени процедури по различни теми, включително и дейности на общината. Опитвали сме се да помагаме на район „Младост““. „Не деля кметовете нито по партиен, нито по друг признак. Хората в районите очакват и от мен като кмет на града да свършим работа по ремонти, поддръжка на района и инвестиции. В „Младост“ изграждаме голяма детска градина. Очаквам да започне и първият етап на парк „Въртопо“ всеки момент. Взаимоотношенията ни са чисто служебни“, каза още кметът.\r\nБиляна ИВАНОВА", "date": "2018.04.17", "title": "Кметът на София Йорданка Фандъкова: Все още нямам информация за ареста на кмета на район „Младост“ Десислава Иванчева, освен от медиите, и не мога да коментирам"}
{"url": "http://www.focus-news.net/news/2018/04/17/2512021/predsedatelyat-na-sofiyskiya-arbitrazhen-sad-mariya-yaneva-shte-podpishe-sporazumenie-za-satrudnichestvo-s-predsedatelya-na-mezhdunarodniya-sad-v-parizh-boduan-delforzh.html", "text": "На 18 април 2018г. /сряда/ в 11.30 ч. в Министерски съвет на Р България Председателят на Софийски арбитражен съд при „Международна асоциация за правосъдие и арбитраж” - г-жа Мария Янева, ще подпише Споразумение за сътрудничество с Председателя на  Международния съд в Париж при „Международна арбитражна камара в Париж” /CAIP/- г-н Бодуан Делфорж. Това съобщиха от пресцентъра на съда. На събитието ще присъстват министърът на правосъдието- г-жа Цецка Цачева и зам. министърът на икономиката- г-н Александър Манолев. След събитието е предвидена пресконференция. \r\nЗа първи път българска арбитражна институция става пълноправен партньор на Международната арбитражна камара в Париж. Български юристи ще бъдат вписани в регистрите на парижката арбитражна камара, а съответно френски юристи ще бъдат включени в списъците с арбитри на Софийския арбитражен съд при „Международна асоциация за правосъдие и арбитраж”. \r\nОт споразумението ще има полза най-вече за българския бизнес, тъй като арбитражните дела вече ще могат да бъдат гледани и в София, а на българските компании ще бъдат спестени значително време и средства. Ще бъдат преодолени и редица различия в националните законодателства. \r\nМеждународната арбитражна камара в Париж е създадена през 1926 г. и днес е сред най-влиятелните арбитражни институции в света. Там се разглеждат стотици дела, включително и на български компании. \r\nСофийски арбитражен съд при „Международна асоциация за правосъдие и арбитраж” е независима правораздавателна институция, която е част от международна общност. В списъка с арбитри на организацията са включени авторитетни юристи, които са специалисти в различни области на правото. \r\nАрбитражното производство е алтернатива на държавното правораздаване, като неговата бързина и ефективност, от гледна точка на бизнеса, му дава определени конкурентни предимства спрямо установените правораздавателни модели.\r\nПоради това, че арбитражът е значително по-бърз, по-икономичен и достатъчно надежден в световен мащаб става все по-предпочитана форма за решаване на бизнес спорове. \r\nМеханизмите на арбитражното производство способстват за интензитета на икономиката в страната ни.\r\nВ 14:30 в хотел „Феста София” ще се проведе и конференция „Международен арбитраж”. Гост-лектор ще бъде г-н Бодуан Делфорж.", "date": "2018.04.17", "title": "Председателят на Софийския арбитражен съд Мария Янева ще подпише Споразумение за сътрудничество с председателя на Международния съд в Париж Бодуан Делфорж"}
{"url": "http://www.focus-news.net/news/2018/04/17/2512017/ministar-krasimir-karakachanov-realnostite-iziskvat-da-varnem-kompleksnoto-aviatsionno-obrazovanie-na-kadri-za-balgarskite-voennovazdushni-sili-i-grazhdanskata-aviatsiya.html", "text": "Реалностите изискват да върнем комплексното авиационно образование на кадри за българските Военновъздушни сили и гражданската авиация. Това каза министърът на отбраната Красимир Каракачанов при откриването на експертна дискусия на тема „Военновъздушно училище – идеи и работещи модели“, съобщиха от пресцентъра на министерството.\r\n„Към настоящия момент има пълен политически консенсус на ниво президентство, правителство и Комисия по отбрана за създаване на Военновъздушно училище. Този консенсус обаче, е само предпоставка. Създаването на висше училище е предизвикателство, свързано с изпълнението на държавни изисквания и често изисква време, материални и финансови ресурси, както и подготовка на академичен състав“, отбеляза министър Каракачанов. Според него, решаването на въпросите в подготвената Пътна карта, е насочено не само към разширяване на летателната дейност, сертифицирането на преподавателския състав и инструкторите-пилоти, но и със създаването на организация за летателно обучение за нуждите на Военновъздушните сили и гражданското въздухоплаване, съгласно изискванията на Главна дирекция „Гражданска въздухоплавателна администрация”. \r\n„Надявам се при тази дискусия да се установи реалното състояние на изпълнението на „Пътната карта за развитие на комплексно авиационно образование и обучение на кадри за българските ВВС и гражданската авиация“, както и да се оцени готовността за създаване на Висше военновъздушно училище, по смисъла и на изискванията на Закона за висшето образование и съобразно критериите и процедурите на Националната агенция за оценяване и акредитация“, допълни министър Каракачанов. \r\n„Правителството задели не малко средства за военното образование, вероятно има и нужда от някои законови промени“, каза председателят на Комисията по отбрана към Народното събрание  Константин Попов . Така ще откликнем на обществената необходимост  и  изисквания към новата динамична обстановка и повишени очаквания за боеспособност на  въоръжените сили. Това ще има военно-гражданско измерение, ще има ефект върху националната сигурност и затова говорим за връщане на такова образование“, добави Константин Попов.\r\nВ хода на обсъждането, полк. д-р Ивайло Ангелов, заместник-началник на НВУ по  ВВС, представи „Пътна карта за развитие на комплексно авиационно образование и обучение на кадри за българските ВВС и гражданската авиация“. Тя е разработена на два етапа и предвижда провеждане на редица мероприятия за организация на летателното обучение в рамките на факултет „Авиационен“ на НВУ и Учебна авиационна група – Долна Митрополия. Като реална възможност за първи прием на курсанти той посочи края на 2019 или 2020 г. Необходимите финансови средства възлизат на 5 168 000 лв . годишно като 1 400 000 лв. са предвидени за издръжка на курсантите.\r\nВъв връзка с изискванията за акредитация, факултет „Авиационен“ разполага с необходимата материална база и академичен състав за провеждане на обучението, гарантира  деканът на факултет „Авиационен“ полк.проф.д-р Марин Маринов. От своя страна, командирът на ВВС генерал-майор Цанко Стойков каза, че има реална практическа необходимост от възстановяване на военновъздушното училище и сега е моментът за неговата акредитация. Председателят на Съвета на ректорите професор Любомир Тотев изрази цялостна подкрепа и становище, че има пълно основание за възстановяване на училището като нуждите на държавата може да наложат и прерастване на авиационния факултет в самостоятелен военен университет. „Има обществена необходимост от създаване на това училище като нов тип визия за национална отбрана, има и готовност да се покрият сериозните 10 критерия за неговата акредитация“, заяви професор д-р Петя Кабакчиева – председател на Националната  агенция за оценяване и акредитация. Тя увери, че за една година процедурата по институционалната акредитация може да приключи.\r\nВ дискусията взеха участие още заместник–министърът на отбраната  Атанас Запрянов, постоянният секретар на отбраната Антон Ластарджиев, главният секретар на администрацията на президента Димитър Стоянов, заместник-министърът на образованието и науката Петър Николов,  началникът на Военна академия  „Георги Стойков Раковски“ генерал-майор Груди Ангелов, началникът на Националния военен университет „Васил Левски“ бригаден генерал Пламен Богданов, началникът на Висшето военноморско училище флотилен адмирал проф.д.в.н. Боян Медникаров, директорът на Института по отбрана „Проф. Цветан Лазаров“ полковник Димитър Кирков и експерти от съответните структури.", "date": "2018.04.17", "title": "Министър Красимир Каракачанов: Реалностите изискват да върнем комплексното авиационно образование на кадри за българските Военновъздушни сили и гражданската авиация"}
{"url": "http://www.focus-news.net/news/2018/04/17/2512020/veliko-tarnovo-s-patriotichni-marshove-i-narodna-muzika-noviyat-svishtovski-duhov-orkestar-shte-napravi-svoya-debyut-pred-publika.html", "text": "С патриотични маршове и народна музика новият Свищовски духов оркестър ще направи своя дебют пред публика. Това разкри в предаването „Добре дошли в Свищов“ на Радио „Фокус“ – Велико Търново неговият диригент и съставител Деян Йорданов. Той уточни, че идеята за организирането на оркестъра е била негова, но е получил голяма подкрепа и от Община Свищов. „Аз съм разговарял с всички заместник – кметове в Общината,с председателя на Общинския съвет д-р Кристиян Кирилов и дори с кмета Генчо Генчев. Те са твърдо зад мен и ме подкрепят във всичките ми действия. Имам тяхното уверение, че ще направят всичко възможно оркестърът да пребъде за в бъдеще!“, каза още Деян Йорданов. Освен в общоградските тържества за различни национални и регионални празници, в бъдеще оркестърът ще се включва и в частни прояви.\r\nДебютът пред публика предстои на 27 април /петък/. Ще се проведе в Зала 1 на Община Свищов, веднага след представянето на книгата „Свищовските духови оркестри. История, спомени и факти“, което ще започне в 17.00 часа.\r\nЛуиза ТРАНЧЕВА", "date": "2018.04.17", "title": "Велико Търново: С патриотични маршове и народна музика новият Свищовски духов оркестър ще направи своя дебют пред публика"}
{"url": "http://www.focus-news.net/news/2018/04/17/2512014/milena-stoeva-inerkom-balgariya-netipichno-e-politicheski-partii-da-se-namesvat-v-sdelka-mezhdu-chastni-kompanii.html", "text": "Нетипично е политически партии да се намесват в сделка между частни компании. Това каза Милена Стоева, председател на Съвета на директорите на \"Инерком България\" на последното заседание на Временната комисия за ЧЕЗ, във връзка с искането на политически партии за намеса на държавата в сделката, предаде репортер на Агенция „Фокус“.  „Сега ние сме търговско дружество. Това са политически въпроси. Ние категорично не бихме жлеали да ги коментираме, а и не можем“, каза Стоева. Тя посочи, че има вече такъв подобен случай през 2011г.\r\nДеница КИТАНОВА", "date": "2018.04.17", "title": "Милена Стоева, „Инерком – България“: Нетипично е политически партии да се намесват в сделка между частни компании"}
{"url": "http://www.focus-news.net/news/2018/04/17/2512000/milena-stoeva-inerkom-balgariya-kam-momenta-vse-oshte-nyama-reshenie-na-kzk-za-sdelkata-s-chez.html", "text": "Към момента все още няма решение на КЗК за сделката с ЧЕЗ. Това каза Милена Стоева, председател на Съвета на директорите на \"Инерком България\" на последното заседание на Временната комисия за ЧЕЗ, предаде репортер на Агенция „Фокус“.   Финансовият консултант на „Инерком България“ Веселин Захариев допълни, че по отношение на финансирането нещата се движат по-организирано. По думите му разговорите напредват. „Чакаме ключовия момент - това е решението на КЗК“, коментира Захариев. \r\nДеница КИТАНОВА", "date": "2018.04.17", "title": "Милена Стоева, „Инерком България“: Към момента все още няма решение на КЗК за сделката с ЧЕЗ"}
{"url": "http://www.focus-news.net/news/2018/04/17/2512005/georgi-spasov-advokat-na-inerkom-balgariya-srokat-za-izpalnenie-na-sdelkata-s-chez-e-targovska-tayna-za-stranite-po-neya.html", "text": "Срокът за изпълнение на сделката с ЧЕЗ  е търговска тайна за страните по нея. Това каза адвокатът на „Инерком България“ Георги Спасов на последното заседание на Временната комисия за ЧЕЗ, предаде репортер на Агенция „Фокус“. \r\n„Търговската тайна е нещо, което има други измерения и то дори не е предвидено в правилника на НС. Срокът за изпълнение на сделката е едно от условията, които са търговска тайна за страните. Покрити са от клаузата за конфиденциалност“, каза той.  „Поради това смятам, че не може да се даде конкретен отговор на този въпрос, без да нарушим поетите задължения. Така или иначе ще се оповести приключването на сделката, когато то настъпи, посочи Спасов.\r\nДеница КИТАНОВА", "date": "2018.04.17", "title": "Георги Спасов, адвокат на „Инерком България“: Срокът за изпълнение на сделката с ЧЕЗ е търговска тайна за страните по нея"}
{"url": "http://www.focus-news.net/news/2018/04/17/2512025/blagoevgrad-15-godishno-momche-ot-gotse-delchev-e-zadarzhano-za-otnemane-na-lek-avtomobil.html", "text": "15-годишно момче от Гоце Делчев е задържано за отнемане на лек автомобил. Това съобщиха от пресцентъра на МВР. Сигналът е подаден вчера в полицията. Лек автомобил „Опел Корса“ бил противозаконно отнет вчера около 15.00 часа от ул. “Серес“ в Гоце Делчев. За броени часове полицейски служители на РУ - Гоце Делчев установили и задържали извършителя - 15-годишен младеж от Гоце Делчев. Работата по образуваното досъдебно производство продължава.", "date": "2018.04.17", "title": "Благоевград: 15-годишно момче от Гоце Делчев е задържано за отнемане на лек автомобил"}
{"url": "http://www.focus-news.net/news/2018/04/17/2512024/n-v-tsar-simeon-ii-v-pazardzhik-kogato-se-molya-si-pozhelavam-za-balgariya-samo-hubavo-i-samo-dobro.html", "text": "Това е тема, която вече доста е била експонирана, каза пред журналисти в Пазарджик Негово Величество Цар Симеон II в отговор на въпрос, свързан международната обстановка и случващото се в Сирия, предаде репортер на Радио „Фокус“ – Пазарджик. Според него, най-важното е преди всичко, нещата да се гледат  по един обективен начин, да се съобразяваме с нашите приоритети и ако е възможно да допринесем с нещо да се успокои положението. „Трябва най-вече да се стигне до някакво решение, което не е лесно, защото знаем от колко години тези теми просто стоят отворени“, коментира Н.В. Цар Симеон II. По отношение развитието на нашата страна през последните години той каза, че всеки би искал всичко да върви по-бързо и по-добре. „Като се обърнем назад и погледнем от къде сме тръгнали и какви промени има мисля, че това е нещо сериозно и можем да сме доволни до някъде, но разбира се трябва да положим и необходимите усилия да настигнем и другите страни и най-вече ние да си осигурим нивото, което бихме искали, но това става с труд, не с критики и само с приказки“ каза също Н. В. Цар Симеон II. Той присъства в гимназия „Иван Аксаков“ на символичното преподписване на Договора за присъединяване на България към Европейския съюз, заедно с тогавашния външен министър Соломон Паси. Учениците го поздравиха с песента „Хубава си моя, горо“, която е негова любима българска песен. Царят каза, че мечтата му за България е била да влезе в Европейския съюз и тя се е изпълнила, защото за нейната реализация се е мобилизирала цялата нация. „Когато се моля си пожелавам за България само хубаво и само добро, защото си съм посветил на това“, каза също Н. В. Цар Симеон II.\r\n„Има време до 13 септември“, заяви той в отговор на въпрос за това какви действия ще предприеме по отношение на така наречените царски имоти. Н. В. коментира, че вярва в правосъдието и в европейското законодателство и фактът, че частната собственост е нещо неприкосновено в Европейския съюз. „Аз съм диалогичен човек“, заяви Симеон II. Според него това е тема, която ще бъде проучвана от адвокатите на семейството му. Той присъства в пазарджишката гимназия „Иван Аксаков“ на символично преподписване на договора за присъединяване на България към Европейския съюз. Освен неговия подпис, под договора бяха положени и подписите на учениците, които заявиха, че подкрепят равноправието, свободата, просперитета, демокрацията. Преди да положи подписа си Симеон II разгледа училищния музей, в който са показани документи от годината на неговото рождение – 1937 година. Тогава нито един ученик не е повтарял класа, а отличници са били почти всички възпитаници на гимназията.\r\nВаня НИКОЛОВА", "date": "2018.04.17", "title": "Н. В. Цар Симеон II в Пазарджик: Когато се моля си пожелавам за България само хубаво и само добро"}
{"url": "http://www.focus-news.net/news/2018/04/17/2512028/reuters-spored-germaniya-es-ne-tryabva-da-zatvarya-vratata-si-pred-turtsiya.html", "text": "Германският министър на въпросите, свързани с ЕС Михел Рот заяви, че Съюзът не трябва да прекратява преговорите за присъединяване с Турция, въпреки липсата на прогрес и въпросите около върховенството на закона в страната, предава  Reuters.\r\nОчаква се ЕК да предаде критичен доклад по преговорите с Турция. \r\n„Зависи от отгоровните в Турция да решат дали искат да са членове на европейската общност на ценности“, заяви Рот. „Предлагам да не затваряме вратите. Те ще получат погрешен сигнал“, допълни той.\r\nСъщевременно според австрийския министър на европейските въпроси Гернот Блумел заяви, че преговорите трябва да бъдат прекъснати.  „Не вярваме, че Турция трябва да става част от ЕС“, допълни той.  Виктор Турмаков", "date": "2018.04.17", "title": "Reuters : Според Германия ЕС не трябва да затваря вратата си пред Турция"}
{"url": "http://www.focus-news.net/news/2018/04/17/2512027/plovdiv-s-prozhektsiya-na-filma-skalite-progovaryat-v-asenovgrad-shte-otbelezhat-mezhdunarodniya-den-za-opazvane-na-pametnitsite-na-kulturata.html", "text": "С прожекция на филма „Скалите проговарят” в Асеновград ще отбележат Международния ден за опазване на паметниците на културата, който се отбелязва на 18 април. Това съобщиха за Радио „Фокус“-Пловдив от Община Асеновград. Филма ще се прожектира от 13:30 ч. в Градска библиотека “Паисий Хилендарски”. Преди това ще се състои среща с историка Веселина Вачкова и режисьора Анастас Джидров от екипа на филма.\r\nМеждународният ден за опазване паметниците на културата се чества от 1984 година по решение на ЮНЕСКО. Този ден е повод да се привлече общественото внимание във всички страни по света към ценностите на собственото им и общочовешкото културно наследство и да се приобщят нови участници към усилията за опазването на паметниците на културата. Сред българските паметници, вписани в списъка на ЮНЕСКО за световното културно и природно наследство са Мадарският конник, Рилският манастир, Казанлъшката гробница, град Несебър, Боянската църква.\r\n„Скалите проговарят” е филм за Източните Родопи, които пазят най-ранните паметници на европейската цивилизация.", "date": "2018.04.17", "title": "Пловдив: С прожекция на филма „Скалите проговарят” в Асеновград ще отбележат Международния ден за опазване на паметниците на културата"}
{"url": "http://www.focus-news.net/news/2018/04/17/2512018/veselin-zahariev-finansov-konsultant-chez-ustanoviha-che-inerkom-ne-predstavlyava-strana-s-koyato-da-ima-problemi-i-ostanaha-udovletvoreni-ot-dokazatelstvata-ni-za-vazmozhnost-za-finansirane.html", "text": "ЧЕЗ установиха,че „Инерком“ не представлява страна, с която да има проблеми и на второ място разгледаха предоставените от нас доказаталства за възможност за финансиране на сделката и останаха удовлетворени от това. Това каза Веселин Захариев, финансов консултант по сделката за ЧЕЗ на последното заседание на Временната комисия за ЧЕЗ, предаде репортер на Агенция „Фокус“.  „Всеки един от кандидатите мина през доста обстойни проверки\", каза Захариев и допълни, че от дружеството са проверявали кои са собствениците, дали имат възможност да затворят една такава сделка. \"Не е логично ЧЕЗ да иска да разпише отваряне на сделка със страна, която не може да затвори сделката от финансова гледна точка“, каза Захариев.  \r\nДеница КИТАНОВА", "date": "2018.04.17", "title": "Веселин Захариев, финансов консултант: ЧЕЗ установиха, че „Инерком“ не представлява страна, с която да има проблеми и останаха удовлетворени от доказателствата ни за възможност за финансиране"}
{"url": "http://www.focus-news.net/news/2018/04/17/2512026/kmetat-yordanka-fandakova-hilyadi-hora-ochakvat-kontserta-na-silvi-vartan-s-ogromno-netarpenie-tya-vinagi-e-dobre-doshla-v-sofiya.html", "text": "Хиляди хора очакват концерта на Силви Вартан с огромно нетърпение. Винаги е добре дошла в София. Това каза пред журналисти кметът на София Йорданка Фандъкова след срещата си със световноизвестната звезда от български произход Силви Вартан, предаде репортер на Агенция „Фокус“. „Разговаряхме за всичко, което прави и продължава да прави за София. Ще припомня, че с нейни средства при нас през годините бяха оборудвани неонатологични отделения в общински болници. Неотдавна направи голямо дарение, с което реставрирахме икони в Музея за история на София“, посочи тя. „Говорихме за това, че в тези сложни времена само през красотата, изкуството и образованието можем да променяме света. Огромни благодарности към нея“, заяви Йорданка Фандъкова. „Представихме пред нея 2 проекта за подкрепа. Единият за реставрация на стенописите в „Св. Петка Самарджийска“, а вторият за създаването на историческа детска работилница към Музея за история на София с цел да образоваме децата“, обясни кметът. „Тя направи голямо дарение в Драгалевски манастир. Участието й, освен с вдъхновение, е и съвсем конкретно за София, за историята, за медицината, за хората“, изтъкна Йорданка Фандъкова.\r\nБиляна ИВАНОВА", "date": "2018.04.17", "title": "Кметът Йорданка Фандъкова: Хиляди хора очакват концерта на Силви Вартан с огромно нетърпение, тя винаги е добре дошла в София"}
{"url": "http://www.focus-news.net/news/2018/04/17/2512029/burgas-za-vtora-poredna-godina-natali-georgieva-ot-gre-g-s-rakovski-specheli-parvo-myasto-v-natsionalniya-krag-na-olimpiadata-po-ispanski-ezik.html", "text": "За втора поредна година Натали Георгиева, ученичка от 11 клас от гимназията с изучаване на романски езици в Бургас ГРЕ“ Г. С. Раковски“, се класира на първо място в националния кръг на олимпиадата по испански език, състоял се през март във Велико Търново. Това съобщиха от пресцентъра на Община Бургас. Натали Георгиева разби хегемонията на софийската испанска гимназия „Мигел де Сервантес“ с безапелационните 95 точки от 100 възможни. Това е поредно признание за красивата и надарена с множество таланти Натали, която е дъщеря на видния общественик и бивш общински съветник  Йордан Георгиев. Тази година тя бе единствената 11-класничка от Бургас , класирала се и за националната олимпиада по български език и литература и зае място в топ 10 в страната. Преди дни Натали Георгиева бе в Брюксел по покана на евродепутата Светослав Малинов като победител в инициирания от него конкурс за есе „Европейско междучасие“ . Миналата година тя бе „Ученик на годината“ в категория „Хуманитарни науки“ в конкурса на Община Бургас и първенец за 10 клас в републиканската Олимпиада по испански език. Ученичката от бургаската испанска  се класира и на трето място на националния кръг на конкурс по превод на художествен текст от испански на български език и получи награда за свой разказ и аргументация на ежегодната Национална философска конференция. В предходни години стигна три пъти до национален кръг на състезание по английски, както до националните кръгове на олимпиадите по химия и история. „Уча с разбиране, никога не се опитвам да го правя наизуст. Ако говорим конкретно за езиците, там винаги търся логическа връзка между думите (например чрез корена). Когато човек има достатъчно богат речник, след това всичко е много лесно“ – споделя чаровната девойка.\r\n„Точен пример за подражание нямам, а имам един собствен идеал, който следвам. Искам един по-добър и справедлив свят. Знам, че звучи като клише, но в наши дни наистина е необходимо“- откровена е Натали.", "date": "2018.04.17", "title": "Бургас: За втора поредна година Натали Георгиева от ГРЕ“ Г. С. Раковски“ спечели първо място в националния кръг на олимпиадата по испански език"}
{"url": "http://www.focus-news.net/news/2018/04/17/2512023/sofiya-ot-blizo-chas-se-izvarshva-ogled-na-kolata-na-desislava-ivancheva.html", "text": "От близо час се извършва оглед на колата на Десислава Иванчева, предаде репортер на Агенция \"Фокус\". Пред журналисти административният ръководител на Специализирана прокуратура Иван Гешев помоли разследващите да бъдат оставени да си свършат работата. Той уточни, че утре в 11.00 ще бъде даден брифинг, на който ще се даде информация за случая.  Гешев заяви, че в момента не може да каже нищо повече, защото може да попречи на разследването. Все още няма официална информация дали има и други задържани.", "date": "2018.04.17", "title": "София: От близо час се извършва оглед на колата на Десислава Иванчева"}
{"url": "http://www.focus-news.net/news/2018/04/17/2512022/voice-of-america-makedoniya-makedoniya-poluchi-preporaka-za-es-reformite-shte-badat-reshavashti.html", "text": "Македония получи препоръка да започне преговори за членство. В доклад за напредъка на страната, публикуван днес в Страсбург, Европейската комисия дава зелена светлина на преговорите да започнат, предава  Voice of America в своята македонска редакция.\r\n„Поддържането и задълбочаването на настоящия момент за спешни приоритети на реформата ще бъде решаващо. Комисията за това реши да подкрепи, ще прилага засилен подход в преговорните глави в частта за съдебната власт, основните права и правосъдието, свободата и сигурността в страната „, пише в документа.\r\nКомисията отбелязва „положителна промяна в политическото мислене - нещо, което не се е случило през последните години и това, което е пречка в процеса на реформи“.\r\nВ доклада се отбелязва, че въпреки трудностите поради отсъствието на основната опозиционна партия, от декември до края на януари, основните стратегии и закони са приети, а много други са в процес на подготовка за приемане в следващите месеци. Виктор Турмаков", "date": "2018.04.17", "title": "Voice of America (Македония): Македония получи препоръка за ЕС, реформите ще бъдат решаващи"}
{"url": "http://www.focus-news.net/news/2018/04/17/2512031/sport-dominik-tim-se-klasira-na-treti-krag-na-tenis-turnira-v-monte-karlo.html", "text": "Австриецът Доминик Тим победи руснака Андрей Рубльов на втори кръг на „Мастърс“ в Монте Карло с   5:7, 7:5, 7:5.\r\nАвстриецът ще се изпрати на трети кръг срещу победителя от мача между сърбина Новак Джокович и хърватина Борна Чорич.  Виктор Турмаков", "date": "2018.04.17", "title": "Спорт: Доминик Тим се класира на трети кръг на тенис-турнира в Монте Карло"}
{"url": "http://www.focus-news.net/news/2018/04/17/2512035/mosv-odobreni-za-finansirane-sa-474-proekta-po-chista-okolna-sreda.html", "text": "Одобрени за финансиране са 474 проекта по кампанията „За чиста околна среда 2018“.  Това съобщиха от пресцентъра на Министерството на околната среда и водите (МОСВ). В  конкурса „Обичам природата и аз участвам – 2018 г.“ общини и кметства кандидатстваха с 907 проекта. От тях бяха одобрени 232 предложения, които ще получат финансиране до 10 000 лв. С до 5000 лв. ще бъдат финансирани 242 проекта от 1013, подадени от училища и детски комплекси и детски градини. \r\nМОСВ и Предприятието за управление на дейностите по опазване на околната среда (ПУДООС) за поредна година проведоха конкурс в рамките на Националната кампания „Чиста околна среда”.  Тази година ще бъдат разпредели до 3 500 000 лв.,  одобрени от Управителния съвет на ПУДООС за провеждане на Националния конкурс „Чиста околна среда” за най-оригинален и екологично познавателен проект на тема „Обичам природата и аз участвам – 2018 г.”. Допустими бенефициенти по него са общини и кметства, за финансиране  на проекти до 10 000 лв. и училища, детски градини и Центрове за подкрепа на личностното развитие (Обединени детски комплекси) –  за финансиране с до 5000 лв. \r\nОсновните дейности, към които ще са насочени утвърдените проекти са свързани с почистване и облагородяване на терени, създаване и възстановяване на зони за отдих, изграждане на детски и спортни съоръжения, спортни уреди, съоръжения за игра на открито и пр. Проектите на училища и детски градини  са  за създаване на еко кътове, информационни брошури, дипляни, мултимедия, организиране на екологични събития, оборудване, учебни пособия и  образователни материали, свързани с предмета на кампанията. \r\nКрайният срок за изпълнение на дейностите по одобрените проекти за общини и кметства е до края на месец ноември 2018 г., а за училища, детски градини и детски комплекси - до края на октомври 2018 г. \r\nCписък на одобрените проекти: \r\nhttp://www.moew.government.bg/bg/odobreni-za-finansirane-sa-474-proekta-po-kampaniyata-chista-okolna-sreda/.", "date": "2018.04.17", "title": "МОСВ: Одобрени за финансиране са 474 проекта по „Чиста околна среда“"}
{"url": "http://www.focus-news.net/news/2018/04/17/2512033/burgas-chitalishte-izgrev-1909-shte-predstavi-izlozhbata-zhivopis-zlaten-shtrih-na-daniela-vlasakieva-na-20-april.html", "text": "Читалище „Изгрев 1909“ ще представи художничката Даниела Власакиева и нейната изложба живопис „Златен щрих“. Експозицията ще бъде открита на 20 април, петък, от 18:00 часа в Галерия-музей „Георги Баев“. Това съобщиха от Община Бургас.\r\nИзложбата ще премине под знака на решението на ЮНЕСКО народните читалища в България да бъдат вписани в Регистъра за опазване на добрите практики. А мотивът на организаторите да отбележат събитието точно с изложбата на Власакиева не е случаен. Името ѝ е свързано с читалището от дълги години. През 2013 година тя става председател на читалище „Изгрев 1909“ и го ръководи вече втори мандат. За експозицията си художничката е подбрала 35 картини, които отразяват традиционни български обичаи и празници, уловили са духа и красотата на българката. По волята на авторката сумата от продажбата на първата картина ще бъде предоставена като дарение за читалище „Изгрев 1909“. Изложбата се реализира с подкрепата на Община Бургас и Галерия – музей „Георги Баев“, която осигурява арт пространството. Събитието ще бъде водено от журналиста Петър Генчев и съпътствано от изпълненията на детска вокална група „ИзгревЧет@“. Изложбата ще бъде отворена за посетители до 27 април.", "date": "2018.04.17", "title": "Бургас: Читалище „Изгрев 1909“ ще представи изложбата живопис „Златен щрих“ на Даниела Власакиева на 20 април"}
{"url": "http://www.focus-news.net/news/2018/04/17/2512036/evropeyskata-komisiya-predstavi-polzite-ot-kosmicheska-programa-na-es-kopernik-za-balgariya-balkanite-i-chernomorskiya-rayon.html", "text": "Европейската комисия (ЕК) и Българското председателство на Съвета на Европейския съюз (ЕС) организираха информационен ден относно водещата космическа програма на ЕС \"Коперник\", който се проведе в София. Това съобщиха от пресцентъра на Представителството на ЕК в България. Семинарът предостави информация и практическо обучение за широка аудитория относно програмата на ЕС за наблюдение и мониторинг на земната повърхност. \r\n\"Коперник\" е водеща програма на Европейския съюз, която предоставя отворени данни и информация, базирани на спътникови данни и сензори разположени по море, суша и въздух, спомага за наблюдаването на околната среда и изменението на климата, както на местен, така и в световен мащаб и подпомага националните системи за гражданска защита при управление на извънредни ситуации и кризи. Той предоставя безплатна, пълна и отворена услуга за данни и информация.", "date": "2018.04.17", "title": "Европейската комисия представи ползите от космическа програма на ЕС \"Коперник\" за България, Балканите и Черноморския район"}
{"url": "http://www.focus-news.net/news/2018/04/17/2512030/pazardzhik-chetiri-sela-v-oblastta-sa-s-naselenie-pod-50-dushi.html", "text": "Селата с малък брой население в област Пазарджик не са много, съобщи за Радио „Фокус“ – Пазарджик Гергана Спасова от отдел Статистически изследвания в Пазарджик на Териториално статистическо бюро Юг. Тя уточни, че под 50 души са четири села. По данни на Националния статистически институт за 2017 година, това са село Бозьова в община Велинград с 45 жители, село Горно Вършило, община Септември с 24 жители. Най-малко жители имат селата Долно Вършило, община Септември – 1 и село Сребриново, община Панагюрище – 3. Село Жребичко, община Брацигово е с 50 жители. Спасова каза, че в област Пазарджик няма населени места без жители.\r\nВаня НИКОЛОВА", "date": "2018.04.17", "title": "Пазарджик: Четири села в областта са с население под 50 души"}
{"url": "http://www.focus-news.net/news/2018/04/17/2512034/advokat-varban-varbanov-poluchih-obazhdane-ot-sledovatel-zashtoto-desislava-ivancheva-e-dala-moya-nomer-nyamam-predstava-zashto-e-zadarzhana.html", "text": "Получих обаждане от следовател, Десислава Иванчева е дала моя номер. Това каза пред журналисти пред Министерство на спорта адвокат Върбан Върбанов, предаде репортер на Агенция “Фокус”. Той уточни, че преди около час е получил обаждане от следовател. “Нищо не ми разказа, каза, че се извършват процесуално-следствени действия. Иванчева е посочила моя телефон в емоционално състояние. Предполагам е могла да посочи още 10 други телефона на адвокати. Не съм успял да говоря с нея. Не ме допускат, неясно по чии указания. Отзовавам се по професионална линия, това е мой дълг. Нямам представа има ли други задържани”, коментира той.\r\n“Нямам никаква представа защо е задържана кметицата на “Младост” Десислава Иванчева. Съдейки по това, което медиите са разпространили г-Иванчева е задържана. От момента на задържането тя има право на адвокатска защита. Дали тази защита ще бъде поета от мен е друг въпрос”, поясни Върбанов. \r\n“Ако бъде повдигнато обвинение и г-жа Иванчева бъде обвинена тогава ще разберем за какво става дума. В момента може да е всичко.  Около 14.15 часа ми се обадиха”, добави адвокатът.\r\nНа въпрос нейната кола ли се обискира в момента на бул. “Васил Левски”, Върбанов предположи, че автомобилът е служебен на Столична община.", "date": "2018.04.17", "title": "Адвокат Върбан Върбанов: Получих обаждане от следовател, защото Десислава Иванчева е дала моя номер - нямам представа защо е задържана"}
{"url": "http://www.focus-news.net/news/2018/04/17/2512032/silvi-vartan-ochakvam-se-netarpenie-da-vidya-publikata-si-v-balgariya-ot-koyato-imam-chudesni-spomeni-nadyavam-se-tozi-kontsert-da-ne-bade-posleden.html", "text": "Много се вълнувам като пея в България. Очаквам с нетърпение да видя публиката, от която имам чудесни спомени и се надявам, че този концерт няма да бъде последен. Това каза пред журналисти световноизвестната звезда от български произход Силви Вартан след среща с кмета на София Йорданка Фандъкова, предаде репортер на Агенция „Фокус“. „Всеки път за мен е много емоционално да идвам в България“, заяви тя. „Беше удоволствие да имам възможността да поговоря с кмета на София Йорданка Фандъкова. Те вършат великолепна работа, виждам много промени в София“, посочи Силви Вартан. „Бях много развълнувана да чуя за детската работилница. Мисля, че това е чудесна идея. Те имат подкрепата ми, ще видим какво можем да направим“, каза още тя.\r\nБиляна ИВАНОВА", "date": "2018.04.17", "title": "Силви Вартан: Очаквам се нетърпение да видя публиката си в България, от която имам чудесни спомени, надявам се този концерт да не бъде последен"}
{"url": "http://www.focus-news.net/news/2018/04/17/2512038/veliko-tarnovo-futbolni-talanti-ot-sportnoto-uchilishte-v-grada-posetiha-budapeshta.html", "text": "Група ученици от Спортното училище във Велико Търново посетиха Будапеща и опознаха унгарската столица, съобщиха от пресцентъра на Общината. Гостуването им бе резултат от добрите партньорски отношения между Старата столица и побратимения район Зугло на Будапеща. Младите великотърновци, които са част и от младежка формация на „Етър ВТ“, участваха във футболен турнир във възрастова група U13 /родени след 2005 г./. \r\nСпортната надпревара бе организирана от Община Зугло за ученици и млади футболисти от побратимените градове, сред които е и Велико Търново. Футболният турнир бе в памет на унгарския футболист, олимпийски шампион, нападател и треньор Золтан Варга. В състезанието участваха общо 12 отбора.\r\nОсвен да спортуват, младите таланти от Старата българска столица и ръководителите на групата имаха възможности да разгледат забележителности в Будапеща. Те посетиха Площада на героите, Рибарския бастион, Зоологическата градина и Столичния цирк, както и облагородени градски територии на брега на р. Дунав. За великотърновци бе организирана и вечерна панорамна обиколка в старинната част на унгарската столица.", "date": "2018.04.17", "title": "Велико Търново: Футболни таланти от Спортното училище в града посетиха Будапеща"}
{"url": "http://www.focus-news.net/news/2018/04/17/2512039/api-vazstanoveno-e-dvizhenieto-v-dvete-lenti-v-rayona-na-vhoda-na-tunel-malo-buchino-na-am-lyulin-v-posoka-pernik.html", "text": "Възстановено е движението в двете ленти в района на входа на тунел \"Мало Бучино\" на АМ \"Люлин\" в посока Перник. Това съобщиха от пресцентъра на Агенция \"Пътна инфраструктура\" (АПИ).", "date": "2018.04.17", "title": "АПИ: Възстановено е движението в двете ленти в района на входа на тунел \"Мало Бучино\" на АМ \"Люлин\" в посока Перник"}
{"url": "http://www.focus-news.net/news/2018/04/17/2512043/blagoevgrad-obshtinskite-strukturi-na-pp-gerb-v-bansko-i-belitsa-provedoha-redovnite-si-otchetno-izborni-sabraniya.html", "text": "На състоялото се отчетно-изборно събрание ГЕРБ – Банско, в присъствието на областния координатор  и народен представител Даниела Савеклиева, бе приет отчетен доклад за дейността на организацията  и с пълно мнозинство делегатите гласуваха доверие на бъдещото ново ръководство. Това съобщиха от пресцентъра на ПП ГЕРБ-Благоевград. За общински ръководител единодушно бе избран Георги Икономов – кмет на Общината, а за секретар – Александър Мацурев – депутат в 44-ото Народно събрание.\r\nВ новото ръководство бяха преизбрани досегашните членове Асен Кирицов, Костадин Загорчин, Евгения Тренчева, Благой Кишев, Елена Дашева. Новите членове на ръководството са  Райна Зайкова и Владимир Кушлев.\r\nНа състоялото се отчетно-изборно събрание в  Белица бе представен и приет отчета на структурата за предходния мандат. На събранието присъстваше и областният координатор и депутат от ПП ГЕРБ Благоевград Даниела Савеклиева. Общинската структура гласува пълно доверие и избра с пълно мнозинство Иван Стойчев.\r\nИзбраните нови ръководства трябва да бъдат одобрени от Изпълнителната комисия на ПП ГЕРБ.", "date": "2018.04.17", "title": "Благоевград: Общинските структури на ПП ГЕРБ в Банско и Белица проведоха редовните си отчетно-изборни събрания"}
{"url": "http://www.focus-news.net/news/2018/04/17/2512042/korneliya-ninova-bsp-strukturite-na-pp-abv-v-oblast-blagoevgrad-zayaviha-zhelanie-da-napusnat-partiyata-i-onezi-koito-sa-bili-chlenove-na-bsp-da-si-vazstanovyat-chlenstvoto.html", "text": "В годините назад хора са се отделяли от БСП, правили са свои партии и структури, роене е имало от партията, а това е правило като цяло левицата по-слаба. Мисля, че днес в Благоевград поставяме началото на обратния процес, защото структурите на ПП АБВ в областта заявиха желание да напуснат партия АБВ и онези, които са били членове на БСП да си възстановят членството при нас. Това каза на пресконференция в Благоевград лидерът на БСП Корнелия Нинова, предаде репортер на Радио „Фокус“ – Пирин. По думите ѝ онези, които никога не са били членове на БСП, но искат да станат такива, ще бъдат приети в партията. \r\n„По нашите правила това стана след разговори с общинските председатели, които от своя страна заявиха желание да приемат отново  за членове на БСП тези, хора които до сега бяха в структурите на АБВ. Това не е еднократен акт. Има заявени подобни желания от още 4 или 5 области в страната от областните ръководство на структурите на АБВ. Има заявени подобни намерения също от структури на „Движение 21“, на партия зелените и т.н. На място един по един ще разгледаме тези случаи и ще вземем решение“, каза още Корнелия Нинова. Тя заяви, че се радва, че въпреки сложните отношение с АБВ в годните се е стигнало до този момент, в който нейни членове се връщат в редиците на БСП. „Нас ни обединява обща цял, общата ни лява политика, общите ни виждания как трябва да се промени политиката в страна, за да доведе до по-висок стандарт на живот на хората и до по-силна. Отваряме широко вратите на БСП за всеки, който споделя нашите политики, нашето поведение и е готов заедно с нас да провежда тези политики с общата цел, която имаме – сваляне на управлението на ГЕРБ и предлагане на нови политики за управлението на държавата с една цел подобряване живота на хората“, подчерта Нинова.\r\nОт своя страна Димитър Атанасов, който два мандата е бил областен председател на ПП АБВ, каза, че по-рано са изпратили декларация до централното ръководство на АБВ относно това, което са направили, за да няма неправилни тълкования. „Ние имаме изпратено предложение до централното ръководство на АБВ, но за съжаление след него не последва нищо“, допълни Атанасов. Той добави, че през последните дни много се е коментирало, че ПП АБВ е свалила политическото доверие към него. „Скоро ще разберете, че всъщност ние свалихме политическото си доверие от нашите ръководители“, коментира Атанасов. Той подчерта, че съвсем скоро и много други структури на ПП АБВ в страната ще се влеят в редиците на БСП, като най-вероятно първата от тези структури ще е от Хасково.\r\nЛивия НИНОВА", "date": "2018.04.17", "title": "Корнелия Нинова, БСП: Структурите на ПП АБВ в област Благоевград заявиха желание да напуснат партията и онези, които са били членове на БСП-  да си възстановят членството"}
{"url": "http://www.focus-news.net/news/2018/04/17/2512041/ria-novosti-parlamentat-na-armeniya-izbra-bivshiya-prezident-serzh-sarkisyan-za-ministar-predsedatel.html", "text": "Депутатите от парламента на Армения избраха за министър-председател на страната бившия президент Серж Саркисян, предава РИА Новости.\r\n„Според гласуването за Саркисян гласуваха 77 депутати, срещу 17 против“, съобщи председателят на парламента Ара Баблоян.\r\nНовоизбраният министър-председател заяви, че негови приоритети на поста ще са осигуряването на сигурността, засилването на армията, както и разрешаването на конфликта в Нагорни Карабах, както и решаването на демографския проблем.  Виктор Турмаков", "date": "2018.04.17", "title": "РИА Новости: Парламентът на Армения избра бившия президент Серж Саркисян за министър-председател"}
{"url": "http://www.focus-news.net/news/2018/04/17/2512048/prezidentat-rumen-radev-udostoi-s-pochetniya-si-znak-prezidenta-na-mezhdunarodnata-filatelna-federatsiya-tay-peng-hian.html", "text": "Президентът Румен Радев удостои днес президента на Международната филателна федерация Тай Пенг Хиан с Почетния знак на българския президент, съобщиха от прессекретариата на държавния глава. Отличието беше връчено за приноса на Тай Пенг Хиан за напредъка на българското маркоиздаване и филателия, както и за развитието на световното филателно сътрудничество.\r\n„Филателията е много повече от увлекателно хоби и с основание може да бъде наречена изкуство, защото събира в себе си културата на народите по света“, заяви на срещата на „Дондуков“ 2 българският държавен глава. Президентът отбеляза, че в съвременната дигитална ера, когато всички работят с електронни писма, особено ценно и индивидуално преживяване е изпращането на писма с марки по пощата. Румен Радев акцентира върху дългата история на българското филателно движение, чиято активна дейност продължава и днес. \r\nГостът и неговите заместници са в София за заседание на Борда на директорите на престижната организация. Тя е основана през 1926 г., обединява 95 национални съюза и представлява интересите на 150 милиона колекционери на пощенски марки в света.\r\nПо-рано през деня в присъствието на ръководството на Международната филателна федерация и последователи на Ордена на Тамплиерите в България бе пусната в употреба пощенска марка в блок, посветена на 900 години от създаването на рицарската организация.", "date": "2018.04.17", "title": "Президентът Румен Радев удостои с почетния си знак президента на Международната филателна федерация Тай Пенг Хиан"}
{"url": "http://www.focus-news.net/news/2018/04/17/2512044/afp-siriyskite-medii-saobshtavat-che-ekspertite-ot-ozho-sa-pristignali-v-duma.html", "text": "Според сирийските държавни медии комисията по установяване на фактите от ОЗХО са пристигнали в Дума, където може би преди 10 дни е проведено нападение с химическо оръжие, предава  AFP.\r\n„Експертите по химическо оръжие са влезли в град Дума“, съобщава държавната сирийска медия САНА. Виктор Турмаков", "date": "2018.04.17", "title": "AFP: Сирийските медии съобщават, че експертите от ОЗХО са пристигнали в Дума"}
{"url": "http://www.focus-news.net/news/2018/04/17/2512047/varna-izdirvan-ot-pet-godini-osaden-za-dokumentna-izmama-za-79-500-dolara-se-e-predal-dnes-sled-izvarsheno-ptp-po-vreme-na-rali.html", "text": "Издирваният от правосъдието в България Николай Христов Георгиев, който е с влязла в сила присъда от 2013 г., се е предал днес. Това съобщиха от пресцентъра на Апелативна прокуратура - Варна. Георгиев е издирван от пет години, за да бъде изпълнена 3-годишната му ефективна присъда при общ режим.\r\n45-годишният варненец е бил признат за виновен за документна измама в особено големи размери, представляваща особено тежък случай от Варненския окръжен съд. В периода от 23 септември до 24 септември 1999 г.  чрез използване на неистински документи изтеглил без правно основание сумата от 79 500 щатски долара, собственост на морско лице. Ефективната присъда на Георгиев влиза в сила през 2013 год. \r\nНаказателното производство срещу него и съучастника му Петър Петров, улеснил Георгиев в извършване на документната измама, е било неколкократно спирано и възобновявано. Георгиев е привлечен задочно към наказателна отговорност за извършено престъпление по член 212, ал. 5 от НК. \r\nОкръжната прокуратура във Варна издала ЕЗА на 23 май 2008 г. Георгиев е обявен и на международно издирване в страните – членки на ЕС.\r\nНа 3 октомври 2008 г. Интерпол – Мадрид уведомява български съдебни власти, че лице с идентични отпечатъци е засечено от испанските власти във връзка с трафик на наркотици на национално ниво. Лицето се представяло под името Наин Сабан Сабан, роден на 27 юни 1974 г. в Прищина, Югославия. \r\nПреди това Георгиев е локализиран в Северен Лондон, Кралство Великобритания, по сведения също на Интерпол. С истинските си имена той открил банкова сметка в Лондон на 1 октомври 2007 г. и извършил три парични превода към своя сметка в България. Издирваният превел на 23 октомври 2007 г. 5450 британски лири, на 23 ноември същата година – 5400 лири, а на 26 ноември 2007 г. – 7000 британски лири. Тъй като нямал трудов договор, нито видими източници на доходи, банката наложила запор на сумата. \r\nОт 9 юли 2013 г. започнал да тече давностният срок за привеждане в изпълнение на присъдата на Георгиев. На 7 август 2013 г. той бил обявен за издирване за изпълнение на ефективното наказание от 3 години лишаване от свобода. Окръжната прокуратура във Варна издава втора европейска заповед за арест на 17 октомври 2014 г. \r\nИздирваният от съдебните власти в България излиза на светло едва преди няколко дни, когато като автомобилен състезател по време на провеждането на рали „Мемориал Валери Великов“ автомобилът му се врязва в публиката, като ранява 4 души. Двама от пострадалите са със средни телесни повреди. Така в Районната прокуратура в Шумен по инцидента е образувано досъдебно производство срещу Николай Георгиев за престъпление по член 134, ал. 3 от НК – за причиняване на средна телесна повреда на повече от едно лице. \r\nДнес Георгиев се е предал сам в областната дирекция „Съдебна охрана“ във Варна.", "date": "2018.04.17", "title": "Варна: Издирван от пет години, осъден за документна измама за 79 500 долара, се е предал днес след извършено ПТП по време на рали"}
{"url": "http://www.focus-news.net/news/2018/04/17/2512037/civilmedia-makedoniya-spored-avstriyskiya-vitsekantsler-zapadnite-balkani-tryabva-da-stanat-chast-ot-es-kolkoto-se-mozhe-po-skoro.html", "text": "Австрийският вицеканцлер Ерхард Бусек заяви, че ЕС трябва да приеме страните от Западните Балкани колкото се може по-скоро. Според него членството им няма алтернатива, предава македонската медия  „CivilMedia“.\r\n„Приемането трябва да се осъществи, за да стане Европа глобална и компактна в условия на глобализация. Не можем да си позволим да се откажем от части на Европа“, заяви Бусек. Той допълни, че само въпрос на време да се разбере колко бързо и при какви условия ще последва присъединяването на страните от Западните Балкани към ЕС.\r\nСпоред него, някои страни, които вече са членки на Съюза по време на приемането си не са изпълнявали условията, които сега се изискват от държавите от Западните Балкани, така че няма смисъл да се бави процеса на разширяване на ЕС. Виктор Турмаков", "date": "2018.04.17", "title": "„CivilMedia“ (Македония): Според австрийския вицеканцлер Западните Балкани трябва да станат част от ЕС колкото се може по-скоро"}
{"url": "http://www.focus-news.net/news/2018/04/17/2512049/emanyuel-makron-frantsiya-shte-podkrepi-gartsiya-ako-turtsiya-ya-zaplashva.html", "text": "Президентът на Франция Еманюел Макрон изрази готовността на страната си за демонстриране на европейската солидарност в случай, че Гърция бъде заплашена от Турция в Егейско или в Средиземно море, предава Protothema.\r\nНа въпрос на евродепутатите в Страсбург относно турските провокации срещу Гърция, президентът Макрон заяви, че сътрудничеството в сферата на отбраната и европейската солидарност са приоритет за неговата държава. Виктор Турмаков", "date": "2018.04.17", "title": "Еманюел Макрон: Франция ще подкрепи Гърция, ако Турция я заплашва"}
{"url": "http://www.focus-news.net/news/2018/04/17/2512051/vitseprezidentat-iliyana-yotova-hora-kato-prof-ishirkov-sa-primer-koyto-tryabva-da-sledvame.html", "text": "„Учен от българска, европейска и световна величина, проф. Анастас Иширков завеща на България знанията и научните си постижения, без да поиска нищо за себе си. С активната си дейност в името на България, в името на следващите поколения той е от онзи рядък тип хора, които днес трябва да са пример, който да следваме“. Това заяви вицепрезидентът Илияна Йотова в село Професор Иширково, съобщиха от прессекретариата на държавния глава. Вицепрезидентът бе гост на тържествата по случай 150-годишнината от рождението на проф. Анастас Иширков – основоположник на географската наука в България, и 75 години, откакто силистренското село носи неговото име. \r\n„Иширковци, бъдете горди, че сте родени в това китно българско село, което носи името на човек от такава величина като проф. Иширков“, обърна се Илияна Йотова към жителите на Професор Иширково. За да просъществуват селата обаче, е необходима помощта на държавата, убедена е тя. „Жалко е, че в страна, която вече 10 години е член на ЕС, именно българското село е най-бедното в Европа. Всеки месец по една махала или цяло село изчезват. Хората живеят бедно, заплашени са от социално изключване“, отбеляза Илияна Йотова. По думите й е необходима специална държавна политика за българското село. Освен финансиране от европейските фондове трябва да се отделят средства и от националния бюджет за целенасочено финансиране на селата.", "date": "2018.04.17", "title": "Вицепрезидентът Илияна Йотова: Хора като проф. Иширков са пример, който трябва да следваме"}
{"url": "http://www.focus-news.net/news/2018/04/17/2512040/ministar-temenuzhka-petkova-ne-vyarvam-ginka-varbakova-da-e-litseto-koeto-shte-upravlyava-chisto-tehnologichno-protsesa-na-chez-tya-ne-e-tehnichesko-litse.html", "text": "Не вярвам Гинка Върбакова да е лицето, което ще управлява чисто технологично процеса на дружеството, тя не е техническо лице. Това каза министърът на енергетиката Теменужка Петкова на последното заседание на Временната комисия за ЧЕЗ, предаде репортер на Агенция „Фокус“.  „Г-жа Върбакова не е техническо лице, както предполагам и собствениците на други електроенергийни предприятия. Не съм видяла някои от тези собственици да отиде да застане под трафопоста и да осъществява определени дейности“, каза Петкова. Тя посочи, че българските граждани трябва да бъдат спокойни и не трябва да се притесняват от това, че се извършва смяна на собствеността. „По-ясното доказателство е, че държавата контролира и регулира този процес“, каза тя и посочи, че това прави именно КЕВР.\r\nМинистър Петкова заяви, че е ясно, че „Инерком“ е компанията, която ще придобие този бизнес. „Той не води своето начало от февруари тази година. Това са дейности, които преди това българската държава е осъществявала. След това тя е решила ,че трябва да продаде тази част от българската енергетика. Мотивите са ясни, мотивите са категорични. Ние сме ги обявили пред всички инвеститори и там ясно е разписано защо правителството тогава тръгва да прави подобна крачка. Сега, когато други компании купуват активи, българските граждани трябва да са наясно, че тези компании имат необходимия мениджмънт“, допълни енергийният министър.\r\nДеница КИТАНОВА", "date": "2018.04.17", "title": "Министър Теменужка Петкова: Не вярвам Гинка Върбакова да е лицето, което ще управлява чисто технологично процеса на ЧЕЗ, тя не е техническо лице"}
{"url": "http://www.focus-news.net/news/2018/04/17/2512050/vitsepremierat-valeri-simeonov-obsadi-s-aikb-i-ceep-predizvikatelstvata-na-pazara-na-truda-v-balgariya.html", "text": "Заместник министър-председателят по икономическата и демографска политика Валери Симеонов обсъди с главния секретар на Европейския център на работодателите и предприятията, предоставящи услуги от общ интерес (СЕЕР) - Валерия Ронцити, и председателят на Асоциация на индустриалния капитал в България - Васил Велев, недостига на кадри в ключови за България сектори и предложения за конкретни мерки с цел разрешаване на този проблем. Това съобщиха от правителствената информационна служба.\r\nПо време на срещата бяха обсъдени решения в краткосрочен план, посредством внос на работни сила от страни извън ЕС – приоритетно такива, в които има голяма българска диаспора, и посредством квалифициране на безработни и неактивни лица. В дългосрочен план е необходима реформа във финансирането на висшето образование, прецизиране на план – приема във висшите училища, системна работа със завършващите ученици и техните семейства с оглед адекватна професионална ориентация. \r\nГлавният секретар на CEEP подкрепи предложенията и мерките за трудова миграция, които АИКБ и другите национално представени работодателски организации са подготвили.", "date": "2018.04.17", "title": "Вицепремиерът Валери Симеонов обсъди с АИКБ и CEEP предизвикателствата на пазара на труда в България"}
{"url": "http://www.focus-news.net/news/2018/04/17/2512055/emanyuel-makron-zashtitava-ideyata-za-evropeyski-suverenitet.html", "text": "Президентът на Френската република Еманюел Макрон обсъди във вторник бъдещето на Европа с членовете на Европейския парламент (ЕП) и председателя на ЕК Жан-Клод Юнкер. Това съобщиха от пресцентъра на ЕП. Президентът Еманюел Макрон сподели: „В моите очи Европейският парламент е седалището на европейския суверенитет, отговорност и жизненост. Точно тук се разиграва една част от бъдещето на Европа... от тук трябва да започне възраждането на една Европа, понесена от самия дух на своите народи. Иска ми се да продължим отвъд разделенията между Севера и Юга, Изтока и Запада, малки и големи и национални разочарования“. \r\nТой заяви пред евродепутатите, че една година преди европейските избори е „...наша отговорност през идните месеци да проведем истински европейски дебат, да имаме истински европейски заглавия, които да позволят на нашите народи да направят своя избор“. Според него, за да се справим с глобалните брожения, имаме нужда от суверенитет, който да бъде по-голям от нашия собствен и да го допълва, европейски суверенитет. \r\nВ приветствието си към Макрон председателят на Европейския парламент Антонио Таяни каза: „Благодаря Ви за участието Ви в един истински дебат с евродепутатите. Бъдещето на Европа е сега и започва от тук, в сърцето на европейската демокрация. Време е заедно да превърнем визиите в реалност: контролирана миграция, силна отбранителна и външна политика за сигурна Европа“. \r\nПовечето лидери на политически групи в Парламента приветстваха проевропейския устрем на президента Макрон и ролята на Франция в съвместната военна интервенция в Сирия, като призоваха за повече Европейски съюз и формирането на европейска армия. Други евродепутати подчертаха предизвикателствата, пред които е изправен Европейският съюз днес: борбата с тероризма, миграционната криза, цифровите технологии и завършването на банковия и паричния съюз на ЕС. \r\nПрезидентът на Френската република стана четвъртият държавен или правителствен ръководител на страна от ЕС, който се разговаря с евродепутатите относно бъдещето на Европейския съюз след ирландския министър-председател Лео Варадкар на 17 януари, хърватския министър-председател Андрей Пленкович на 6 февруари и португалския министър-председател Антонио Коща на 14 март. Следващите дебати ще бъдат с министър-председателя на Белгия Шарл Мишел и Люксембург Кзавие Бетел през май. Канцлерът на Федерална република Германия Ангела Меркел ще дебатира с евродепутатите през ноември.", "date": "2018.04.17", "title": "Еманюел Макрон защитава идеята за „европейски суверенитет“"}
{"url": "http://www.focus-news.net/news/2018/04/17/2512054/ministar-temenuzhka-petkova-usloviyata-za-rabota-v-minite-sa-dobri-minyorite-imat-vazmozhnost-da-iskat-optimizirane-na-rabotata.html", "text": "Условията за работа в мините са добри, миньорите имат възможност да искат определени неща за оптимизиране на работата. Това каза министърът на енергетиката Теменужка Петкова пред журналисти във връзка с предстоящ протест на миньорите, предаде репортер на Агенция „Фокус“.  Тя отчете, че министерството има добър диалог с миньорите. „През последните, може би три, три и половина години се полагат много сериозни усилия, така че българската минна индустрия да бъде в една добра форма и кондиция. Нашите мини бяха на печалба и миналата година. Тази година също ще бъдат с положителен финансов резултат“, каза министърът. Тя посочи, че са инвестирани средства за закупуване на нова техника, доставка на резервни части и материали. Министър Петкова изрази надежда в петък, 20 март 2018 г., да  проведе среща с миньорите.\r\nДеница КИТАНОВА", "date": "2018.04.17", "title": "Министър Теменужка Петкова: Условията за работа в мините са добри, миньорите имат възможност да искат оптимизиране на работата"}
{"url": "http://www.focus-news.net/news/2018/04/17/2512052/sofiya-vazstanoveno-e-dvizhenieto-po-pat-ii-16-svoge-sofiya-v-rayona-na-vets-svoge.html", "text": "Възстановено е движението по път II-16 Своге - София в района на ВЕЦ Своге, съобщиха от пресцентъра на Агенция \"Пътна инфраструктура\".", "date": "2018.04.17", "title": "София: Възстановено е движението по път II-16 Своге - София в района на ВЕЦ Своге"}
{"url": "http://www.focus-news.net/news/2018/04/17/2512046/korneliya-ninova-bsp-nie-nyama-da-izlachvame-nominatsii-za-kandidati-za-kevr.html", "text": "БСП няма да излъчва номинации за кандидати за Комисия за енергийно и водно регулиране (КЕВР). Това каза на пресконференция в Благоевград лидерът на БСП Корнелия Нинова, предаде репортер на Радио „Фокус“ – Пирин. По думите ѝ това решение e било прието със 100 % пълно мнозинство и съгласие на Изпълнителното бюро на партията преди няколко часа. \r\nТя представи пред медиите в града и аргументите, с които е било взето решението. „Този модел - на КЕВР и на останалите регулационни, уж независими органи, е сбъркан още от началото. Това не са независими органи, а органи, които провеждат или корпоративни или политически интереси. Ние заявяваме, че искаме смяна на модела на подобен вид управления на тези органи и начина, по който взимат решения. Поради което няма как, заради това оспорване на съществото на такъв орган, сега да предложим кандидати за КЕВР“, подчерта Корнелия Нинова. Тя добави, че към момента не е било обсъждано и взимано решение за оттегляне на членовете на БСП в сега действащите регулационни органи. \r\n„Не сме обсъждали подобно нещо, но оттук нататък няма да предлагаме членове на такива органи – решение на Изпълнителното бюро“, каза още Нинова.\r\nЛивия НИНОВА", "date": "2018.04.17", "title": "Корнелия Нинова, БСП: Ние няма да излъчваме номинации за кандидати за КЕВР"}
{"url": "http://www.focus-news.net/news/2018/04/17/2512057/ministar-temenuzhka-petkova-rabotim-po-vaprosa-da-otpadne-taksa-sgradna-instalatsiya.html", "text": "Работим по въпроса да отпадне такса сградна инсталация. Това каза министърът на енергетиката Теменужка Петкова пред журналисти, коментирайки решението на Върховния административен съд за наредбата, свързана със сградната инсталация от 2013 г., предаде репортер на Агенция „Фокус“.  Тя поясни, че формулата, на базата на която се разпределя такса \"сградна инсталация\" е част от наредба, приета през 2007 г. и променена през 2013 г. По думите ѝ след промяната през 2013 г. тази наредба е обжалвана. „Излезе решение на ВАС, което на първо място показва, че направената промяна през 2013 г. не отговаря на изискванията. Ние, разбира се, ще анализираме документите подробно“, заяви министър Петкова. Министър Петкова заяви, че работи по въпроса за отпадане на такса сградна инсталация още преди да излезе решението на съда.  „В пряка комуникация сме с потребителските организации. Знаем какво е тяхното мнение. Работим с експерти в тази област, за да намерим най-доброто решение. Сами разбирате, че след като този въпрос не може да се реши повече от 10 години. Има спорове по отношение на неговата основателност, означава, че темата е доста спорна“, заяви Петков. На въпрос кога ще приключи този анализ, министърът поясни, че амбицията на министерството е той да се направи максимално бързо. „Искаме да решим този въпрос в максимално кратки срокове. Това не означава, че трябва да взимаме прибързани решения. Това, което аз искам да направим е подробен анализ на аргументите на съда“, допълни министър Петкова. Тя предположи, че в рамките на няколко месеца ще има яснота по анализа.\r\nДеница КИТАНОВА", "date": "2018.04.17", "title": "Министър Теменужка Петкова: Работим по въпроса да отпадне такса \"сградна инсталация\""}
{"url": "http://www.focus-news.net/news/2018/04/17/2512053/plyus-info-makedoniya-spored-vuk-yeremich-aleksandar-vuchich-e-obeshtal-kosovo-na-amerikantsite.html", "text": "Според бившия външен министър и настоящ председател на Народната партия на Сърбия Вук Йеремич настоящият президента на страната Александър Вучич „е обещал Косово на американците“, но че има проблем да спази обещанието си, предава македонската медия  „Плюс Инфо“.\r\n„Американците искат от Вучич да внесе Косово в ООН и да подпише така нареченото. споразумение за цялостно нормализиране на отношенията с Прищина и да призовем Русия да не блокира всичко това в Съвета за сигурност на ООН“, заяви  каза Йеремич.\r\nСпоред него  Вучич се опитва да предложи обмен на територии, но това ще се  отхвърли, защото вече бе обещал да доведе Косово в ООН. Виктор Турмаков", "date": "2018.04.17", "title": "„Плюс Инфо“ (Македония) : Според Вук Йеремич Александър Вучич е обещал Косово на американците"}
{"url": "http://www.focus-news.net/news/2018/04/17/2512059/stara-zagora-podavaneto-na-dokumenti-za-zapisvane-na-detsa-v-parvi-klas-v-obshtina-kazanlak-shte-stava-i-po-elektronen-pat.html", "text": "Със заповед на кмета на Казанлък е утвърдена Система за прием в първи клас за училищата в Казанлък, а с друга заповед са утвърдени административните райони за обхват на учениците към всяко училище, според нормативните изисквания, каза за Радио „Фокус“ Мария Колева, началник на отдел „Хуманитарни политики“ в Общината. Тя поясни, че съгласно водещия критерий децата са разпределени в четири групи. В първа група са деца с постоянен или настоящ адрес в прилежащия район на училището и този адрес не е променян в последните над 3 години преди подаване на заявлението. Във втора група са деца с постоянен или настоящ адрес в прилежащия район на училището повече от 1 година, но този адрес е променен в периода през последните от 1 до 3 години преди подаване на заявлението. В трета група са деца с постоянен или настоящ адрес в прилежащия район на училището, но този адрес е бил променен през последната една година преди подаване на заявлението. И в четвърта група са деца с постоянен или настоящ адрес, извън прилежащия район на училището към деня на подаване на заявлението.\r\nПриемът  ще се осъществява последователно по реда на групите, като първо се приемат децата от първа група.\r\nПри извършеното райониране за почти всички училища са определени общи зони с други училища. По този начин се дава възможност на децата да попаднат в първа, втора или трета група за повече от едно училище.\r\nВ електронната система е заложено за всяко дете да участва с по-благоприятния от двата вида адрес  - постоянен - настоящ, като ще се прави автоматична проверка с базата данни от ГРАО.\r\nРодителите могат да подават заявление по електронен път  на сайта https://school.kazanlak.bg или на място в училище, което е избрано по първо желание. „Двата начина на подаване на заявление са равностойни. Всички заявления се регистрират в електронната система. При подаване на заявлението родителите могат да изпишат последователно всичките осем училища в Казанлък, които извършват прием в първи клас, като според реда на тяхното желание получават и съответния брой точки“, каза Мария Колева.\r\nЗа първо класиране, родителите ще могат да подават заявления от 25 май 2018 г. до 31 май 2018 г., включително.  Обявяването на резултатите ще бъде на 5 юни, а от 6 юни до 8 юни, включително ще става записването на класираните деца в училищата. „И тук датата и часът на подаване на заявлението в електронната система не влияе на окончателното класиране. Всички заявени данни могат да бъдат актуализирани само в срока за регистрация . Може да бъде правена редакция на заявленията - онлайн във форма за редакция на вече подаденото заявление или на място в училище, където е подадено първоначално заявлението, без да се губи получения вече входящ номер. В класирането се участва с последния вариант на заявлението“, каза Колева.\r\nНад  500 са децата, които ще прекрачат за първи път училищния праг в община Казанлък през учебната 2017 / 2018 година. \r\nИ през новата учебна година няма да бъдат закриване училища на територията на община Казанлък, нещо повече един от акцентите в политиката на Общинското ръководство е подобряване на образователната инфраструктура и по отношение на училищата както в града, така и в селата.\r\nСлавяна ГАЙДАРОВА", "date": "2018.04.17", "title": "Стара Загора: Подаването на документи за записване на деца в първи клас в община Казанлък ще става и по електронен път"}
{"url": "http://www.focus-news.net/news/2018/04/17/2512063/sport-roma-prodalzhi-dogovora-si-s-luka-pelegrini-do-2022-godina.html", "text": "19-годишният защитник на Рома Лука Пелегрини продължи договора с клуба до 2022 г.\r\nПелегрини се присъедини към футболната академия на Рома през сезон 2011-2012. Настоящият си договор с клуба той сключва през 2017 г.  Виктор Турмаков", "date": "2018.04.17", "title": "Спорт: Рома продължи договора си с Лука Пелегрини до 2022 година"}
{"url": "http://www.focus-news.net/news/2018/04/17/2512062/pazardzhik-v-peshtera-shte-se-provede-obshtestveno-obsazhdane-na-byudzheta-na-obshtinata-za-2017-godina-na-20-april.html", "text": "В Пещера ще се проведе обществено обсъждане на бюджета на Община Пещера за 2017 година на 20 април, съобщиха за Радио „Фокус“ – Пазарджик от Общинския съвет в града. Отправена е покана към жителите на общината, представителите на бизнеса, представителите на средствата за масово осведомяване, ръководителите на бюджетни звена, неправителствените организации и цялата общественост за участие в общественото обсъждане, което ще се проведе в заседателната зала на Общински съвет – Пещера.  С материалите по обсъждането можете да се запознаете на електронен адрес www.peshtera.bg", "date": "2018.04.17", "title": "Пазарджик: В Пещера ще се проведе обществено обсъждане на бюджета на Общината за 2017 година на 20 април"}
{"url": "http://www.focus-news.net/news/2018/04/17/2512064/kyustendil-rayonna-prokuratura-dupnitsa-razsledva-sluchay-na-sklonyavane-kam-samoubiystvo-posledvano-ot-suitsiden-opit.html", "text": "Под наблюдението на Районна прокуратура - Дупница е започнало разследване на извършено престъпление по чл. 127 от Наказателния кодекс - склоняване към самоубийство. Това съобщиха от Апелативна прокуратура-София. Инцидентът е станал на 8 април 2018 г. в масивна сграда, представляваща груб строеж, в местността „Дренски рид“, в края на ул. „Плиска“ в гр. Дупница. Мъж от с. Червен брег бил склоняван към самоубийство, в резултат на което последвал опит за такова, като скочил от необезопасени стълби, свързващи втори и трети етаж. \r\nРазследването по случая продължава.", "date": "2018.04.17", "title": "Кюстендил: Районна прокуратура – Дупница разследва случай на склоняване към самоубийство, последвано от суициден опит"}
{"url": "http://www.focus-news.net/news/2018/04/17/2512058/afp-turtsiya-i-iran-shte-prodalzhat-satrudnichestvoto-s-rusiya-v-siriya.html", "text": "Президентите на Турция и на Иран Реджеп Тайип Ердоган и Хасан Роухани заявиха, че ще продължат сътрудничеството си заедно с Русия по Сирия, въпреки това, че Анкара подкрепи въздушните удари на Запада срещу режима на сирийския президент Башар Асад, предава  AFP.\r\n„Двамата лидери заявиха колко е важно да се продължат общите усили на Турция, Иран и Русия, за да се запази сирийската териториална цялост и да се постигне трайно и мирно решени  на кризата“, пише в официално съобщение на турското президентство след проведе разговор между Ердоган и Роухани. Виктор Турмаков", "date": "2018.04.17", "title": "AFP: Турция и Иран ще продължат сътрудничеството с Русия в Сирия"}
{"url": "http://www.focus-news.net/news/2018/04/17/2512056/bsp-ginka-varbakova-se-skri-ot-komisiyata-za-chez.html", "text": "Потенциалният купувач на ЧЕЗ Гинка Върбакова се скри от Временната комисия за установяване на всички факти и обстоятелства във връзка с приватизацията и планираната продажба на дружествата на \"ЧЕЗ Груп\" в България. Това съобщиха от пресцентъра на БСП. Върбакова е изпратила представители на \"Инерком\", а на въпросите на синдикатите е отговорила писмено. Заседанието на комисията продължава вече час и половина. Основно депутатите от БСП притискат представителите на \"Инерком\" да обяснят откъде и с какви средства ще закупят предприятието. От отговорите им става ясно, че тепърва се водят преговори с банките, които да осигурят финансиране. От друга страна от ЧЕЗ заявяват в писмо до комисията, че \"Инерком\" са предотавили достатъчно доказателства за произхода на средствата. Членовете на комисията са категорични, че има разминаване между обясненията на ЧЕЗ и \"Инерком\". Това е поредният случай, когато в комисията постъпва противоречива информация.", "date": "2018.04.17", "title": "БСП: Гинка Върбакова се скри от комисията за ЧЕЗ"}
{"url": "http://www.focus-news.net/news/2018/04/17/2512068/plovdiv-zapochna-remontat-na-krizisniya-tsentar-za-zheni-zhertvi-na-domashno-nasilie.html", "text": "В Пловдив започна ремонтът на Кризисния център за жени, жертви на домашно насилие, предаде репортер на Радио „Фокус“ – Пловдив. Първата копка беше поставена от заместник-кметовете на града Георги Титюков и Димитър Кацарски. „Общата стойност на проекта за тази сграда е около 368 000 лева без включено ДДС. Самите ремонтни строителни дейности трябва да бъдат извършени в рамките 6 месеца“, каза Георги Титюков. Ремонтните дейности на сградата ще включват подмяна на оградата, монтиране на асансьор, смяна на дограмата и извършване на мерки по енергийна ефективност. „Хората, които влизат и използват тези услуги трябва да бъдат обезопасени“, коментира Димитър Кацарски. По думите му се извършват всички необходими мерки за саниране на сградата. Той коментира, че ще бъде изградена и детска площадка в близост до кризисния център. „Много е важно да има осигурена достъпна градска среда, тъй като в сградата се помещава БЧК и се осъществяват социални услуги“, коментира Титюков. По думите му според закона за социалното подпомагане е задължително за всяка социална услуга да има достъпна градска среда.\r\nРемонтните дейности са по проект „Подобряване на социалната инфраструктура в община Пловдив“, чиято основна цел е да допринесе за осигуряване на по-качествена социална инфраструктура.\r\nВесела КРЪСТЕВА", "date": "2018.04.17", "title": "Пловдив: Започна ремонтът на Кризисния център за жени, жертви на домашно насилие"}
{"url": "http://www.focus-news.net/news/2018/04/17/2512066/valentina-georgieva-rzi-blagoevgrad-spazva-se-vavedeniya-zakon-za-zabrana-na-tyutyunopusheneto-na-obshtestveni-mesta-v-regiona.html", "text": "Спазва се въведения Закон за забрана на тютюнопушенето на обществени места в Благоевградския регион. Това каза за Радио „Фокус“ – Пирин Валентина Георгиева, инспектор в отдел „Профилактика на болестите и промоции на здравето“ към Дирекция „Обществено здраве“ в РЗИ-Благоевград. По думите ѝ като цяло законът се спазва, но за съжаление не на всякъде. „От направените от нас и нашите служители проверки става ясно, че хората търсят „вратички“ в закона“, коментира тя. Георгиева допълни, че те заобикалят въведения закон като пристрояват и заграждат пространства пред заведенията си. „Но когато навън е студено, особено през зимните месеци, всички страни на пристройката се затварят, което го превръща в закрито обществено място“, обясни тя. Инспекторът заяви, че тютюнопушенето е забранено на такива закрити обществени места.\r\nГеоргиева посочи, че от началото на годината са извършени 477 проверки в заведения за бързо хранене и развлечения в област Благоевград, свързани със забраната за тютюнопушене. По думите ѝ отдел „Профилактика на болестите и промоции на здравето“ към Дирекция „Обществено здраве“ в РЗИ -Благоевград се занимава с контрола в заведенията за бързо хранене и развлечения на тютюнопушенето. „Проверките правим заедно с отдел „Здравен контрол“ на територията на Област Благоевград. От началото на годината сме проверили най-различни заведения за бързо хранене и развлечения, като са съставени 25 акта“, обясни тя. Инспекторът допълни, че част от направените проверки са били планували, а останалата част са били по сигнали и жалби на граждани. Валентина Георгиева апелира към всички собственици на заведения да спазват въведените правила за тютюнопушене на закрити обществени места.\r\nКристина МИТКОВА", "date": "2018.04.17", "title": "Валентина Георгиева, РЗИ-Благоевград: Спазва се въведения Закон за забрана на тютюнопушенето на обществени места в региона"}
{"url": "http://www.focus-news.net/news/2018/04/17/2512067/mariya-zaharova-rusiya-prizovava-zapadnite-strani-da-prekratyat-namesata-v-rabotata-na-ozho-v-siriya.html", "text": "Прессекретарят на руското МВнР Мария Захарова призова западните страни да прекратят намесата в работата на ОЗХО в Сирия. Тя заяви това във връзка с френските обвинения, че Русия и Сирия уж са възпрепятствали работата на експертите от Организацията, предава ТАСС.\r\nТя подчерта, че Русия не е организатор на инспекцията, но е „предложила цялото съдействие за да се състои“. „Ако инспекторите се сблъскаха с проблеми, те сами щяха да заявят това. Призоваваме западните страни, участващи в нелегитимния обстрел на Сирия, да престанат да манипулират общественото мнение и да се месят в работата на международните организации“, отбеляза Захарова.  Виктор Турмаков", "date": "2018.04.17", "title": "Мария Захарова: Русия призовава западните страни да прекратят намесата в работата на ОЗХО в Сирия"}
{"url": "http://www.focus-news.net/news/2018/04/17/2512071/silistra-poveche-podkrepa-i-po-lesen-dostap-do-evropeyskite-fondove-poiskaha-na-sreshta-s-vitseprezidenta-iliyana-yotova-selskostopanski-proizvoditeli-ot-selo-profesor-ishirkovo.html", "text": "Необходима е по-голяма подкрепа от държавата. Намаляват се субсидиите, а се увеличават изискванията. Постоянно се говори, че държавата трябва да стимулира родното земеделско производство, а същевременно не прави всичко нужно за това. Това сподели на среща с вицепрезидента Илияна Йотова Велика Славова – дългогодишен председател на Земеделска кооперация „Нива-93“ в село Професор Иширково. Кооперацията, която отбелязва 25 години от създаването си, е една от най-големите и стабилни в България. Това съобщиха от прессекретариата на държавния глава.\r\nКооперацията обработва близо тридесет хиляди дка, на които основно се отглеждат зърнени култури, както и плодове. Освен селскостопанската дейност ЗК „Нива-93“ развива и производство на хляб, закуски и сладкарски изделия. \r\n„Преди 25 години, когато създадохме кооперацията, целта беше да се осигури работа на всички. 25 години по-късно това се случва все по-трудно“, заяви Велика Славова. Като основни проблеми тя посочи застаряването на населението и недостига на работна ръка. „Преди време четири автобуса извозваха берачи от околните населени места, сега е един, при това полупразен“, посочи тя. В момента 150 души работят на постоянен трудов договор в кооперацията. \r\nЛипсват достатъчно пазари за продукцията, а изкупните цени са много ниски, почти равни на себестойността на продукцията, сподели Велика Славова. По думите й при всеки възникнал проблем държавата се оправдава с Европейския съюз. Славова очерта и слабостите в неговата политика по отношение на селскостопанските производители. Все по-тромави стават процедурите по усвояване на европейски средства, появяват се все нови и нови критерии. \r\n„Европейският съюз финансира дейности, от които после не се интересува. Сега са протеиновите култури. Стимулите за тях са много ниски, никакви пазари няма за тях, а същевременно са задължителни“, отбеляза председателят на ЗК „Нива-93“.  \r\nКооперацията провежда и активна социална политика. Стимулира финансово млади семейства с деца. Подпомага лечението на социално слаби хора, както и различни мероприятия в село Професор Иширково. \r\nВицепрезидентът Илияна Йотова е категорична, че всички проблеми на селскостопанските производители трябва да бъдат поставени на масата и държавата да поеме активна роля при решаването им. Необходимо е процедурите по усвояване на европейските фондове да станат по-гъвкави. „Особено важно е България да заяви ясна позиция за това, особено днес, когато се водят преговорите за следващия бюджет на ЕС“, отбеляза вицепрезидентът.", "date": "2018.04.17", "title": "Силистра: Повече подкрепа и по-лесен достъп до европейските фондове поискаха на среща с вицепрезидента Илияна Йотова селскостопански производители от село Професор Иширково"}
{"url": "http://www.focus-news.net/news/2018/04/17/2512045/ministar-temenuzhka-petkova-nedopustimi-i-nemislimi-sa-deynosti-svarzani-sas-sakrashtavane-na-personala-na-chez-sled-prodazhbata-mu.html", "text": "Дейности, свързани със съкращаване на персонала на ЧЕЗ недопустими и немислими. Това каза министърът на енергетиката Теменужка Петкова на последното заседание на Временната комисия за ЧЕЗ, предаде репортер на Агенция „Фокус“.  Тя предположи, че „Инерком“ си дава сметка за това и че има своята визия за развитието на ЧЕЗ. „Възможни са всякакви хипотези\", каза Петкова. Тя поясни, че законодателят е въвел фигура на особен управител. \"Дават му се функции той да определи екип и хора, с които би могъл да управлява. Особеният управител няма да бъде на практика сам“, допълни Петкова. \r\nДеница КИТАНОВА", "date": "2018.04.17", "title": "Министър Теменужка Петкова: Недопустими и немислими са дейности, свързани със съкращаване на персонала на ЧЕЗ след продажбата му"}
{"url": "http://www.focus-news.net/news/2018/04/17/2512061/veliko-tarnovo-iznesenite-kampanii-za-otkazvane-ot-tyutyunopusheneto-sa-osnoven-aktsent-v-deynostta-na-rzi.html", "text": "Изнесените кампании за отказване от тютюнопушенето са основен акцент в дейността на Регионалната здравна инспекция (РЗИ)-Велико Търново. Те се провеждат най-често във фирми и различни образователни институции. Това каза за Радио „Фокус“ – Велико Търново д-р Йорданка Илиева, завеждащ Кабинета за отказване от тютюнопушене при Инспекцията. Тя уточни, че през последните години се наблюдава тенденция на място в РЗИ да преминават по-малко хора, които искат да се справят с проблема. „Заради това ние се стремим да организираме повече изнесени кампании – на работното място или в организации, училища, навън в природата и по време на други наши инциативи. През месец май предстои Клиника на открито, където освен консултации за отказване от тютюнопушенето ще правим измерване на кръвно налягане и кръвна захар“, коментира още Йорданка Илиева. Предстои да се уточнят и точните дати на предстоящите кампании.\r\nЛуиза ТРАНЧЕВА", "date": "2018.04.17", "title": "Велико Търново: Изнесените кампании за отказване от тютюнопушенето са основен акцент в дейността на РЗИ"}
{"url": "http://www.focus-news.net/news/2018/04/17/2512074/dobrich-deloto-sreshtu-bivsh-direktor-na-oblastna-direktsiya-zemedelie-zapochna-otnovo-v-okrazhniya-sad.html", "text": "Наказателното дело срещу бившия директор на Областна дирекция „Земеделие“ в Добрич Стилиян Митев, обвинен в престъпление по служба, е започнало отново в Добричкия окръжен съд, съобщиха от пресцентъра на съда. Делото ще се гледа от трети пореден съдебен състав, избран на принципа на случайното разпределение, след връщането му от контролната апелативната инстанция и след направени отводи от двама магистрати. Новият съдебен състав вече е провел разпоредително заседание и е преценил, че не са налице основания за прекратяване или спиране на наказателното производство. Обвинението срещу бившия директор на Областна служба „Земеделие“ е повдигнато от Специализирано звено “Антикорупция“ при Софийска градска прокуратура. Според обвинителния акт в периода от 13 ноември 2009 г. до 3 септември 2013 г., в качеството си на длъжностно лице, заемащо отговорно служебно положение, с цел да набави облага за две търговски дружества „Митев“ ЕООД - Добрич и „Макситур Бряг на изгрева“АД - Варна, подсъдимият не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи, като от това са могли да настъпят немаловажни вредни последици. Според прокуратурата, в резултат на неговото умишлено бездействие е могло да се стигне до замърсяване и увреждане на имот с площ от 14.992 дка, намиращ се в землището на село Кранево, съставляващ част от държавния поземлен фонд. Процесът ще премине по реда на съкратеното съдебно следствие, след като при предварителното изслушване бе допуснато искането на защитата да не се призовават всички свидетели и вещите лица, изготвили експертните заключения по три графически експертизи, комплексна геодезична, агротехническа и строителнотехническа експертиза. В съдебна зала ще бъдат разпитани петима от общо 49 свидетели по делото. На този етап не са направени искания за събиране на нови доказателства. Делото ще продължи на 17 май тази година с разпит на посочените от защитата свидетели.", "date": "2018.04.17", "title": "Добрич: Делото срещу бивш директор на Областна дирекция „Земеделие“ започна отново в Окръжния съд"}
{"url": "http://www.focus-news.net/news/2018/04/17/2512065/nad-3-chasa-kmetat-na-rayon-mladost-desislava-ivancheva-stoi-zakopchana-s-beleznitsi-prodalzhava-obiskat-na-kolata-i.html", "text": "Над 3 часа продължават процесуално-следствените действия пред Спортната палата спрямо кмета на район „Младост“ Десислава Иванчева, предаде репортер на Агенция \"Фокус\". Кметът Иванчева се опита да говори пред събралите се на място журналисти. Тя извика, че няма пари. Униформените обаче не ѝ позволиха да говори. Кметът все още е с белезници. На място са административният ръководител на Специализирана прокуратура Иван Гешев, членове на Антикорупционния орган и полицаи. Движението в района не е затруднено и се регулира от „Пътна полиция“. Тъй като действията на полиция и Прокуратура продължават над 3 часа се наложи да се донесат столове, на които да седнат следователите. Адвокатът на Иванчева Върбан Върбанов също е на място, но не е допуснат до нея. По неофициална информация кметът на „Младост“ е поискала 70 хил. евро, за да издаде разрешение за строителство. Не е ясно докога ще продължи обискът.\r\nБиляна ИВАНОВА", "date": "2018.04.17", "title": "Над 3 часа кметът на район „Младост“ Десислава Иванчева стои закопчана с белезници, продължава обискът на колата ѝ"}
{"url": "http://www.focus-news.net/news/2018/04/17/2512060/milena-stoeva-inerkom-balgariya-nyama-da-ima-sakrashtenie-na-sluzhiteli-ili-na-menidzhmanta-na-chez.html", "text": "Няма да има съкращение на служители или на мениджмънта на ЧЕЗ. Това каза Милена Стоева, председател на Съвета на директорите на \"Инерком България\" на последното заседание на Временната комисия за ЧЕЗ, предаде репортер на Агенция „Фокус“.  „Това са добре работещи дружества с много добри финансови показатели. Няма да правим никакви резки промени. Водим преговори с висшето ниво мениджмънт, за да запазим всички, които в момента работят в дружеството“ ,заяви Стоева. По отношение на инвестициите в условията на труд, тя поясни, че „Инерком България“ ще продължи да надгражда това, което е направено през последните 13 години от ЧЕЗ. „Ние ще инвестираме в развитието и повишаване на професионализма на всички 3275 служители“, каза Стоева. Председателят на Съвета на директорите на „Инерком България“ ще запазят всички социални придобивки и се ангажират с допълнителни ангажименти към служителите, с цел да повишат удовлетвореността им. Стоева заяви, че от „Инерком“ са запознати с правата и задълженията на служителите на ЧЕЗ в колективните трудови договори. „Те са сключени до 2019 г. Ние придобиваме дружествата заедно с договорите, които са сключени. Дали ще запазим ангажиментите, които понастоящем ЧЕЗ има към служителите, които са разписани в колективните трудови договори - да, ние ще ги запазим“, заяви Стоева. Тя поясни, че „Инерком“ ще продължи и тенденцията за повишение на заплатите на служителите. „Знаме за размера на бонусите, за увеличенията на заплатите. Това са разговори, които сме водили с продавача още преди сделката“, допълни Стоева.\r\nДеница КИТАНОВА", "date": "2018.04.17", "title": "Милена Стоева, „Инерком България“: Няма да има съкращение на служители или на мениджмънта на ЧЕЗ"}
{"url": "http://www.focus-news.net/news/2018/04/17/2512075/ivan-ivanov-kevr-nyakoi-ot-poiskanite-uvelicheniya-na-toka-sa-stryaskashti-no-biznesat-i-potrebitelite-nyamat-osnovaniya-za-pritesneniya.html", "text": "Някои от поисканите увеличения на тока са стряскащи, но бизнесът и потребителите нямат основания за притеснения. Това каза председателят на Комисията за енергийно и водно регулиране доц. Иван Иванов на последното заседание на Временната комисия за ЧЕЗ, предаде репортер на Агенция „Фокус“. Той поясни, че КЕВР ще продължи да спазва своята консервативна политика за недопускане на резки промени. „Някои от дружествата за моя неприятна изненада, заличавайки чувствителната търговска информация, са заличили предлаганата крайна цена, за която те искат утвърждаване. Комисията публикува всичките крайни цени на тези дружества“, каза Иванов. Председателят на КЕВР заяви, че през 2017 г. с нарочна заповед е извършена проверка за реализиране на инвестиционната програма на ЧЕЗ \"Разпределение\" и на другите две разпределителни дружества. По думите му поради неизпълнение на прогнозните инвестиции ЧЕЗ \"Разпределение\" е било глобено. \"С моя заповед буквално от 18 април тази година до 15 май ще бъде извършена проверка отново за целия тригодишен регулаторен период и на трите електроразпределителни дружества\", заяви Иванов. Той подчерта, че към момента лицензираните дружества на ЧЕЗ \"Разпределение\" и ЧЕЗ \"Електро\" са в добро финансово състояние.  \r\nДеница КИТАНОВА", "date": "2018.04.17", "title": "Иван Иванов, КЕВР: Някои от поисканите увеличения на тока са стряскащи, но бизнесът и потребителите нямат основания за притеснения"}
{"url": "http://www.focus-news.net/news/2018/04/17/2512072/d-r-nikolay-penchokov-rzi-gabrovo-vapreki-usiliyata-na-zdravnite-inspektori-zabranata-za-tyutyunopushene-na-obshtestveni-mesta-se-narushava.html", "text": "Въпреки усилията на здравните инспектори в областта, забраната за тютюнопушене на обществени места, се нарушава. Проверки се извършват постоянно, но резултатите от тях са на лице само през светлата част на денонощието. Това каза за Радио „Фокус“ – Велико Търново д-р Николай Пенчоков, директор на Регионалната здравна инспекция (РЗИ) в Габрово. Той уточни, че единият от основните проблеми е факта, че инспекторите нямат право да искат документи на нарушителите. Поради тази причина голяма част от проверките се извършват съвместно със служители на Областна дирекция на МВР. Д-р Пенчоков увери, че съдействие никога не е отказвано. „Другият проблем, за който ние алармираме, е нашето желание наргилетата да бъдат приравнени към тютюнопушенето. Искането ни е породено от това, че никой не знае какво се слага и пуши в тях. При проверки се вадят едни сертификати и се казва – това са цветя от вишна, това са цветя от ябълка, от череша и са напълно безвредни. Това не е вярно, но в момента закона е такъв и законодателите не искат да го променят“, коментира още директорът на РЗИ. Той подчерта, че има нарушения, но се работи активно за отстраняването им. Последните актове за нарушаване на Закона в региона са издадени в община Севлиево, отново след съвместни обходи с полицията.\r\nЛуиза ТРАНЧЕВА", "date": "2018.04.17", "title": "Д-р Николай Пенчоков, РЗИ-Габрово: Въпреки усилията на здравните инспектори забраната за тютюнопушене на обществени места, се нарушава"}
{"url": "http://www.focus-news.net/news/2018/04/17/2512076/evropeyskiyat-parlament-postavya-tsel-za-sgradi-s-blizo-do-nulevo-energiyno-potreblenie-v-es-do-2050-g.html", "text": "Европейският парламент (ЕП) поставя цел за сгради с близо до нулево енергийно потребление в ЕС до 2050 г. като резултат от споразумение със Съвета от декември 2017 г., подкрепено в пленарна зала. Това съобщиха от ЕП.\r\n‒\tПодобряване енергийната ефективност на нови и съществуващи сгради; \r\n‒\tПодкрепа за развитието на инфраструктура за електрическо зареждане; \r\n‒\tНационални стратегии за ремонти и показател за интелигентност за сградите. \r\nСпоред обновените правила държавите членки ще трябва да изготвят дългосрочни национални стратегии за поддръжката и ремонта на жилищни и обществени сгради с визия за намаляването на емисиите в ЕС с 80 – 85% в сравнение с нивата от 1990 г. \r\nТези дългосрочни цели за обновяването на съществуващия сграден фонд ще допринесат за сигурността на инвестициите и създаването на нови възможности за финансиране за граждани и предприятия. \r\nНационалните стратегии ще предоставят пътни карти за силно декарбонизирани сградни фондове до 2050 г. с междинни цели за 2030 и 2040 г. Ще трябва да бъдат установени измерими индикатори за напредък, за да се следи изпълнението на националните стратегии. \r\nПодпомагане на електромобилността \r\nНовата директива ще въведе изисквания за електромобилност за нови и преминаващи през основен ремонт сгради. Сградите с повече от 10 паркоместа ще трябва да имат поне една зареждаща станция за електрически автомобили. Директивата ще изисква и полагане на окабеляване, пригодено за зареждането на електрически превозни средства. \r\nУмни механизми за увеличаването не енергийната ефективност \r\nЗаконодателният акт въвежда „показател за интелигентност на сградите“ – нов механизъм, който измерва потенциала на сградите да подобрят дейността си и взаимодействието си с мрежата, като приспособят потреблението на енергия към реалните нужди на обитателите. Европейската комисия ще трябва да доразвие концепцията до края на 2019 г. \r\nНовите сгради и съществуващите такива, в които се подменя източника на отопление, трябва да имат автоматични устройства за регулирането на температурата. В същото време бяха затегнати правилата за проверка на отоплителни и климатични системи и автоматизация на сградите. \r\nЦитат \r\nДокладчикът Бендт Бендтсен (ЕНП, Дания) каза: „Успешната ревизия на директивата за сградите е ясен знак, че се отнасяме сериозно към относно нашите международни ангажименти в сферата на климатичните промени и завършването на енергийния съюз. Сградите играят основна роля в тези усилия – ние излагаме ясна посока за подобрение на сградите ни в Европа. Ще дадем на инвеститорите сигурност, че обновлението на енергията е приоритет за бъдещето“. \r\nСледващи стъпки \r\nЩом бъде одобрена от Съвета, обновената директива за енергийната ефективност на сградите ще бъде публикувана в Официалния вестник на Европейския съюз и ще влезе в сила 20 дни след публикуването. Периодът за въвеждането на новите правила в националното законодателство ще бъде 20 месеца. \r\nОбновената Директива относно енергийните характеристики на сградите е първото от осем законодателни предложения от Пакета за чиста енергия за всички европейци, обявен през ноември 2016 г., одобрен от ЕП на първо четене.  \r\nФакти: \r\n‒\tСградите са тези, които консумират най-много енергия в Европа – 40% от крайното количество енергия; \r\n‒\tПриблизително 1% от всички сгради на годишна основа са новопостроени, а три от четири европейски сгради са енергийно ефективни; \r\n‒\tСтроителната индустрия допринася с около 9% от европейския брутен вътрешен продукт и осигурява 18 милиона работни места.", "date": "2018.04.17", "title": "Европейският парламент поставя цел за сгради с близо до нулево енергийно потребление в ЕС до 2050 г."}
{"url": "http://www.focus-news.net/news/2018/04/17/2512078/ministar-nikolina-angelkova-razgovarya-s-printsa-na-sauditska-arabiya-po-vreme-na-sreshtata-na-varha-na-resornite-ministri-ot-g20-v-buenos-ayres.html", "text": "Министърът на туризма Николина Ангелкова се срещна с негово кралско височество Султан бин Салман бин Абдулазиз Ал Сауд, принц на Кралство Саудитска Арабия. Това съобщиха от пресцентъра на министерството. Двамата разговаряха по време на срещата на върха на ресорните министри от Г20, която се провежда в Буенос Айрес. Акцент в разговора бяха възможностите за надграждане на изключително доброто сътрудничество между двете държави в сферата на туризма.\r\nМинистър Ангелкова акцентира върху възможностите на страната ни за развитие на различни видове туризъм - СПА, културно-исторически, здравен и морски. Тя отбеляза, че сред предимствата на България като дестинация са финансовата и политическата стабилност  и нормативната база, която насърчава големите инвеститори. Министър Ангелкова припомни, че през последните години страната ни бележи устойчиви ръстове в сектора. Близо 8,9 млн. са били чуждите туристи у нас през 2017 г., което отчита 7,6% ръст спрямо 2016 г. Приходите от чуждестранните туристически визити са близо 6,9 млрд. лв. и това е нарастване с над 9 на сто. За първите два месеца на тази година туристическите посещения на чужденци у нас са с почти 11% повече спрямо периода януари–февруари 2017 г. \r\nПромотираме България като атрактивна туристическа дестинация, увери принц Султан бин Салман бин Абдулазиз Ал Сауд. \r\nБългария приветства интереса на инвеститорите, сред които и от Саудитска Арабия, за изграждане на 5-звездни хотели поради нарасналия интерес на все повече туристи от висок клас, каза още министър Ангелкова. По време на разговора бе потвърдена отново готовността на двете държави да насърчават различни инициативи за популяризиране на културни и исторически забележителности на своя територия, както и да обменят опит в маркетинга и рекламата на туризма.", "date": "2018.04.17", "title": "Министър Николина Ангелкова разговаря с принца на Саудитска Арабия по време на срещата на върха на ресорните министри от Г20 в Буенос Айрес"}
{"url": "http://www.focus-news.net/news/2018/04/17/2512080/hurriyet-balgarski-sveshtenitsi-sa-posetili-svetite-mesta-v-odrin.html", "text": "Група български свещеници са посетили църкви, синагоги, джамии и други религиозни и културни обекти в турската провинция Одрин като част от сътрудничеството между българската област Разград и турската Одрин, предава  Hurriyet.\r\nСвещениците са посетили българските православни църкви „Св. Константин“, „Св. Георги“, както и джамията „Селимие“ и голямата синагога на Одрин. Областният управник Гюнай Йоздемир заяви, че силните съседски връзки между Турция и България са установени наскоро.\r\nРазградският свещеник Георги Георгиев заяви, че е щастлив да посети Одрин. „Видяхме членовете на различни религии как живеят удобно в Одрин. Хубаво е да се види как човек може да живее своята религия свободно. Това трябва да се случва навсякъде“, допълни той. Виктор Турмаков", "date": "2018.04.17", "title": "Hurriyet: Български свещеници са посетили светите места в Одрин"}
{"url": "http://www.focus-news.net/news/2018/04/17/2512077/mvnr-privetstva-navremennoto-publikuvane-na-paketa-razshiryavane-na-evropeyskata-komisiya-i-na-dokladite-za-napredaka-na-otdelnite-strani.html", "text": "Агенция \"Фокус\" публикува без редакторска намеса Декларацията на МВнР по повод представянето на пакета “Разширяване” на Европейската комисия:", "date": "2018.04.17", "title": "МВнР приветства навременното публикуване на пакета „Разширяване” на Европейската комисия и на докладите за напредъка на отделните страни"}
{"url": "http://www.focus-news.net/news/2018/04/17/2512084/rumen-petkov-po-vreme-na-predstoyashtiya-ni-kongres-shte-utvardim-razbiraneto-che-abv-e-patriotichna-progresivna-sotsialna-i-lyavo-orientirana-formatsiya.html", "text": "Левицата в България се нуждае от активен диалог. На предстоящия ни конгрес ще поканим широк кръг от партии. Това заяви по време на пресконференция в Плевен Румен Петков – член на ИБ на АБВ. По думите му от плевенския регион ще бъдат излъчени 45 делегата за най-висшия форум на партията, който ще се проведе на 19 май, съобщиха от пресцентъра на партията. \r\n„На нашия конгрес ще поканим широк спектър от партии. За нас е много важно да утвърдим разбирането, че АБВ е нужна като патриотична, прогресивна формация, социална и ляво ориентирана формация, както и ясно да заявим, че без активен диалог сега, левицата в България може да се окаже в положението на левицата в Унгария“, посочи Румен Петков и припомни, че левицата у нас не е печелила избори от 2005 година. „Прехвърлили сме десетгодишния юбилей и ако искаме да променим съдържателно нещата, трябва да започне активен разговор за политика и политически решения. Аз продължавам да считам, че през месеците юли или септември, премиерът Борисов може да изненада всички останали политически партии и да предизвика извънредни парламентарни избори и всички ще бъдат неподготвени. Оставям настрани, че законодателството, на първо място изборното, разбира се, трябва да набележи ефективни мерки срещу купуването на гласове”, допълни още членът на ИБ на АБВ. \r\nПо късно през деня Румен Петков и областният председател на АБВ-Плевен Цветан Антов посетиха региона на Никопол и дариха книги за местни читалища. Двамата се срещнаха с жителите на селата Любеново, Въбел и Новачене, с които обсъдиха възможностите за преодоляване на проблемите около лошата пътна инфраструктура, водеща до населените места и липсата на качествена интернет услуга в района.", "date": "2018.04.17", "title": "Румен Петков: По време на предстоящия ни конгрес ще утвърдим разбирането, че АБВ е патриотична, прогресивна, социална и ляво ориентирана формация"}
{"url": "http://www.focus-news.net/news/2018/04/17/2512082/prezidentat-rumen-radev-modernizatsiyata-na-balgarskata-armiya-e-zadalzhitelno-uslovie-za-utvarzhdavaneto-ni-kato-nadezhden-sayuznik-v-nato.html", "text": "Модернизацията на Българската армия е задължително условие за утвърждаването ни като надежден съюзник в НАТО, заяви президентът Румен Радев, който на „Дондуков“ 2 се срещна с Върховния командващ Съюзното командване на НАТО по операциите генерал Къртис Скапароти. Това съобщиха от прессекретариата на държавния глава. България участва активно в инициативите на НАТО и трябва да положи необходимите усилия за модернизацията на Въоръжените си сили съобразно стандартите на Алианса в името на сигурността на своите граждани, подчерта още държавният глава. \r\nПрезидентът Радев запозна генерал Скапароти с целите на предстоящия по-късно тази седмица Консултативен съвет за национална сигурност. „Необходимостта от модернизиране и осъвременяване на способностите на българските въоръжени сили е от ключова важност и ще продължавам да настоявам за политическа воля в тази сфера, за да може страната ни да изпълнява ефективно задълженията си на съюзник“, каза още държавният глава. \r\nПо време на разговора Румен Радев и Къртис Скапароти обсъдиха инициативите на Европейския съюз в сферата на отбраната. Общо бе разбирането, че усилията на ЕС и НАТО за изграждане и развитие на отбранителни способности трябва да се допълват. „Общоевропейските проекти, които развиват и надграждат настоящите способности на държавите членки, следвайки неотлъчно стандартите на НАТО, са от полза за сигурността на гражданите“, заяви държавният глава. \r\nГенерал Скапароти даде висока оценка на приноса на българските военнослужещи в мисиите на НАТО и благодари на България за активното ѝ участие в ключови инициативи на Алианса. „България оказва незаменима подкрепа на НАТО във всичките му ключови инициативи. Ученията, които се провеждат на територията ѝ, са ефективни и полезни“,  заяви върховният главнокомандващ генерал Скапароти.", "date": "2018.04.17", "title": "Президентът Румен Радев: Модернизацията на Българската армия е задължително условие за утвърждаването ни като надежден съюзник в НАТО"}
{"url": "http://www.focus-news.net/news/2018/04/17/2512081/advokatat-varban-varbanov-veche-e-dopusnat-do-myastoto-na-obiska-na-kolata-na-kmeta-desislava-ivancheva.html", "text": "Адвокатът Върбан Върбанов вече е допуснат до мястото, където се обискира колата на кмета на район „Младост“ Десислава Иванчева , предаде репортер на Агенция \"Фокус\". Пред журналисти по-рано Върбанов заяви, че не е допуснат до Иванчева и не знае по чие нареждане. Очаквайте подробности.\r\nБиляна ИВАНОВА", "date": "2018.04.17", "title": "Адвокатът Върбан Върбанов вече е допуснат до мястото на обиска на колата на кмета Десислава Иванчева"}
{"url": "http://www.focus-news.net/news/2018/04/17/2512086/predsedatelyat-na-narodnoto-sabranie-tsveta-karayancheva-razgovarya-s-predstaviteli-na-amerikanskata-evreyska-obshtnost-vav-vashington.html", "text": "Председателят на Народното събрание Цвета Караянчева разговаря с представители на американската еврейска общност. Председателят на българския парламент е във Вашингтон за участие в Глобална парламентарна конференция, организирана от Групата на Световната банка и Международния валутен фонд. Това съобщиха от пресцентъра на Народното събрание.\r\nЦвета Караянчева информира представителите на организациите за събитията, с които тази година в България се отбелязват 75 години от спасяването на българските евреи. Тази страница от българската история е безпрецедентен акт, проява на гражданска смелост, която отразява действията на политици, духовници, интелектуалци и обикновени граждани, открито противопоставили се на депортацията, подчерта тя. \r\nНикоя друга европейска държава, намираща се под нацистки контрол, не успява да защити огромното мнозинство от своето еврейско население, отбеляза председателят на българския парламент. Готовността на българския народ да застане на страната на своите сънародници от еврейски произход довежда до спасяването на 48 000 български евреи от сигурна смърт в нацистките лагери, добави Цвета Караянчева. \r\nБългария заяви своята категорична воля да се присъедини към Международния алианс за възпоменание на Холокоста, с което поема твърд ангажимент за открити дебати и задълбочени изследвания по историята на Холокоста и за нулева толерантност към всякакви прояви на исторически ревизионизъм и антисемитизъм, заяви председателят на Народното събрание. Тя добави също, че България вече има Национален координатор за борба с антисемитизма в лицето на заместник-министъра на външните работи Георг Георгиев. \r\nЦвета Караянчева подчерта, че активното сътрудничество на България с американската еврейска общност има важна роля както за развитието на двустранните българо-американски отношения и задълбочаване на стратегическото партньорство със САЩ, така и за насърчаването на практическо сътрудничество между България и Израел. \r\nЦвета Караянчева изказа и специални благодарности за високото отличие „Златен Шофар“, което председателят на Световния еврейски конгрес Роналд Лаудер връчи на българския премиер Бойко Борисов в Софийската синагога по време на церемонията по случай 75 години от спасяването на българските евреи. \r\nПредставителите на еврейските организации благодариха за добрия диалог и заявиха, че партньорството и сътрудничеството ни са стратегически. Те увериха, че оценяват високо както диалога на правителствено ниво, така и сътрудничеството с всички неправителствени организации. \r\nПредседателят на Комисията по бюджет и финанси Менда Стоянова призова за задълбочаване на икономическите контакти и увеличаване на инвестициите между България, САЩ и Израел. Имаме много подготвени кадри, продължаваме реформата в образователния сектор и създаваме условия за облекчаване на чуждестранните инвеститори, което прави България много привлекателно място за бизнес, добави още Менда Стоянова. Като отлични възможности за развитие на съвместни инвестиции тя посочи ИТ-сектора, дигитализацията и редица други области. \r\nВ срещата участваха представители на Американския еврейски комитет, Световния еврейски конгрес, Лигата срещу поругаването, Националната коалиция за подкрепа на евразийските евреи и Б’найБ’рит. \r\nПредседателят на Народното събрание и председателят на Комисията по бюджет и финанси Менда Стоянова участват във Вашингтон в Глобалната парламентарна конференция, организирана от Групата на Световната банка и Международния валутен фонд.", "date": "2018.04.17", "title": "Председателят на Народното събрание Цвета Караянчева разговаря с представители на американската еврейска общност във Вашингтон"}
{"url": "http://www.focus-news.net/news/2018/04/17/2512079/ivan-ivanov-kevr-ne-kontrolira-inerkom-balgariya-sled-finalizirane-na-prodazhbata-na-chez-shte-zasilim-svoite-kontrolni-funktsii.html", "text": "КЕВР не контролира „Инерком България“ -  след финализиране на продажбата на ЧЕЗ ще засилим своите контролни функции. Това каза председателят на Комисията за енергийно и водно регулиране доц. Иван Иванов на последното заседание на Временната комисия за ЧЕЗ, предаде репортер на Агенция „Фокус“.   „Ние не контролираме „Инерком България“. То не е енергийно дружество“, каза доц. Иванов.  Той поясни, че след продажбата КЕВР ще засили контролни функции, за да не допусне никакво отклонение от изпълнението на лицензията, както е разписа  на.\r\nДеница КИТАНОВА", "date": "2018.04.17", "title": "Иван Иванов: КЕВР не контролира „Инерком България“ - след финализиране на продажбата на ЧЕЗ ще засилим своите контролни функции"}
{"url": "http://www.focus-news.net/news/2018/04/17/2512088/sport-markus-anfang-e-noviyat-starshi-trenyor-na-kyoln.html", "text": "Маркус Анфанг е новият старши треньор на Кьолн за сезон 2018/2-19 . 43-годишният специалист подписа договор за три години.\r\n В момента Кьолн е на последно място в Бундеслигата, оставайки на 16-то място с девет точки четири кръга преди края на първенството. Виктор Турмаков", "date": "2018.04.17", "title": "Спорт: Маркус Анфанг е новият старши треньор на „Кьолн“"}
{"url": "http://www.focus-news.net/news/2018/04/17/2512069/afp-es-podkrepi-nachaloto-na-pregovorite-za-prisaedinyavane-na-albaniya-i-makedoniya.html", "text": "ЕС подкрепи началото на преговорите за присъединяване на Албания и Македония към Съюза. Върховният представител на Европейския съюз по въпросите на външните работи и политиката на сигурност Федерика Могерини представи плановете за разширяването на ЕС за първи път за последните години, предава  AFP.\r\nМогерини заяви, че Европейската комисия е препоръчала страните членки да „открият преговорите за присъединяване с Албания и Македония“. Виктор Турмаков", "date": "2018.04.17", "title": "AFP: ЕС подкрепи началото на преговорите за присъединяване на Албания и Македония"}
{"url": "http://www.focus-news.net/news/2018/04/17/2512083/vremennata-komisiya-za-chez-shte-vnese-proektoreshenie-za-udalzhavane-na-sroka-si-za-rabota-do-10-may-2018-g.html", "text": "Временната комисия за ЧЕЗ ще внесе проекторешение за удължаване на срока си на работа до 10 май 2018 г. Предложението направи председателят на Комисията Жельо Бойчев в края на заседанието, предаде репортер на Агенция „Фокус“.   \"За\" предложението гласуваха 13 народни представители, без нито един \"против\" и \"въздържали се\". Предстои проекторешението да бъде внесено в деловодството на Народното събрание и да бъде подложено на гласуване в зала.  Жельо Бойчев се аргументира с желанието на членовете да бъдат изслушани други институции, сред които главният прокурор Сотир Цацаров, Министерство на икономиката, Министерство на енергетиката, БНБ и други банки. Димитър Лазаров от ГЕРБ също изрази съгласие срокът на комисията да бъде удължен. От „Обединени патриоти“ предложиха работата на Комисията да се удължи до 2 май 2018 г., но по този срок не бе постигнат консенсус.\r\nДеница КИТАНОВА", "date": "2018.04.17", "title": "Временната комисия за ЧЕЗ ще внесе проекторешение за удължаване на срока си за работа до 10 май 2018 г."}
{"url": "http://www.focus-news.net/news/2018/04/17/2512090/obshtina-burgas-knigi-za-smet-se-zavrashta-na-22-april.html", "text": "\"Книги за смет\" се завръща на 22 април 2018 г., като за първи път екологичната кампания, поощряваща четенето, ще се проведе едновременно в  5 града в страната. Тази година инициативата ще посети Бургас, София, Пловдив, Велико Търново и Стара Загора точно в Деня на Земята. Това съобщиха от пресцентъра на Община Бургас.\r\nЕдна от най-любимите и мащабни български инициативи, организирана от фондация Credo Bonum и издателство Smart Books, ще обедини гражданите на петте града в надпревара кой ще събере и рециклира най-много пластмаса. Началото по традиция е в 10:00 ч., а локациите са същите като в предишните години - до Пантеона в Бургас, Паметника на съветската армия в София, пред Общината в Пловдив, Mall Veliko Tarnovo в старопрестолния град и Mall Galleria в Стара Загора.\r\nРегламентът за участие остава без промени. Всеки желаещ може да донесе един или повече килограма пластмасови отпадъци, почистени и годни за рециклиране. За всеки килограм участниците получават талон за една хартиена или две електронни книги от онлайн книжарницата. Максималният брой талони, които може да получи всеки, е 2 бр., независимо от предаденото количество пластмаса. С тази мярка организаторите имат за цел да стимулират достъпа на по-голям брой хора до наличното количество книги. Новите заглавия ще бъдат обявени съвсем скоро.\r\nТази година за първи път партньор на инициатива е Европейската комисия (ЕК), а нейното представителство в България е подготвило специални издания за децата, които ще участват в инициативата, както и за техните родители. Един от приоритетите на Комисията е именно опазването на околната среда от замърсяване с пластмаси. Съгласно новите планове на ЕК всички пластмасови опаковки на пазара на ЕС ще бъдат рециклируеми до 2030 г., потреблението на пластмаси за еднократна употреба ще се намали, а преднамерената употреба на пластмасови микрочастици ще бъде ограничена.\r\nПовече информация за инициативата може да следите на страницата във Fb/knigizasmet. Партньори на кампанията са Българо-американска кредитна банка, Европейската комисия в България, Екопак и Общините Бургас, Велико Търново и Пловдив, Mall Galleria Стара Загора и Mall Велико Търново, с медийното партньорство на телевизионното предаване на БНТ - \"Зелена светлина\".", "date": "2018.04.17", "title": "Община Бургас: \"Книги за смет\" се завръща на 22 април"}
{"url": "http://www.focus-news.net/news/2018/04/17/2512092/ep-odobryava-sakrashteniya-na-natsionalnite-emisii-na-vagleroden-dioksid-i-planove-za-gorskoto-stopanstvo.html", "text": "Европейският парламент (ЕП) одобрява съкращения на националните емисии на въглероден диоксид и планове за горското стопанство. Това съобщиха от пресцентъра на ЕП в София. \t  \t\r\n‒\tНационалните цели са част от общата цел на ЕС за намаляване на емисиите на CO2 с 30% от нивата за 2005 г. до 2030 г.; \r\n‒\tНамаляване на емисиите от земеделие, транспорт, сгради и отпадъци; \r\n‒\tЗемеползване и горско стопанство: емисиите и абсорбирането трябва да се изравнят до 2030 г.; \r\n‒\tИзпълняване на ангажимента на ЕС за намаляване на емисиите с 40% от нивата за 1990 г. до 2030 г. \r\nЕмисиите на CO2 от транспорт, земеделие, сгради и отпадъци трябва да се намалят с 30% в целия ЕС. Емисиите и абсорбирането на CO2 от горското стопанство и земеползването трябва да се изравнят до 2030 г.  \r\nТова са целите на два законодателни проекта на ЕС, които бяха приети във вторник.  \r\nЦелите на ЕС ще бъдат трансформирани в задължителни национални цели за секторите, които понастоящем не са включени в схемата на ЕС за търговия с емисии, като земеделие, транспорт, сгради и отпадъци, които заедно са отговорни за около 60% от емисиите на парникови газове в ЕС. \r\nТези съкращения ще допринесат за постигането на колективните ангажименти на ЕС в рамките на Парижкото споразумение относно изменението на климата за намаляване на емисиите на парникови газове с 40% от всички сектори спрямо нивата от 1990 г.  \r\n„Дадохме най-доброто от себе си, за да постигнем амбициозен европейски регламент относно действия в областта на климата въпреки опитите на много правителства в ЕС да подкопаят амбициите ни,“ каза евродепутатът Хербен-Ян Хербранди (АЛДЕ, Нидерландия). „Благодарение на натиска от Парламента успяхме да намалим позволения въглероден бюджет с емисиите на около четири милиона автомобила. Европейските правителства ще трябва да направят повече и ще трябва да го направят по-скоро. Забавянето на действията в областта на климата вече не е възможно; този регламент изисква всички правителства да ускорят зелените инвестиции, за да се справят с емисиите от земеделието, транспорта, отпадъците и сградите,“ допълни той.   \r\nЕП също така прие отделен текст, имащ за цел намаляване на емисиите на парникови газове от земеползването и горското стопанство и увеличаване на количеството емисии, абсорбирани от горите, като начин за справяне с изменението на климата. Понастоящем горите в ЕС поглъщат еквивалента на почти 10% от всички емисии на парникови газове на ЕС всяка година. \r\nПредложеният текст формулира правилата, според които държавите в ЕС трябва да гарантират, че обезлесяването се компенсира със засаждане на нови дървета, и очертава насоките за развитието на сектора с оглед на увеличаването на поглъщането на СО2 от гори, обработваеми земи и пасища. Евродепутатите подсилиха тези разпоредби, като допълниха, че от 2030 г. държавите членки ще трябва да увеличат абсорбирането на въглероден диоксид над нивата на емисиите в съответствие с дългосрочните цели на ЕС и Парижкото споразумение. \r\nДокладчикът Норберт Линс (ЕНП, Германия) заяви: „Законодателството за земеползването и горското стопанство се отнася за положителния принос на земеделието и горското стопанство в борбата с изменението на климата. Парламентът работи да постигне баланс между гъвкавостта и сравнимите счетоводни правила на 28-те държави членки. Уверен съм, че успяхме в подсилването на биоикономиката – дървесен материал за строежа на къщи, мебели и биоенергия. (...) С този законодателен текст ние изпращаме послание: искаме нашите гори в Европа да продължат да се стопанисват устойчиво.  Искаме да продължим да поддържаме стабилно горско стопанство в Европа.“ \r\nЗаконодателният текст относно разпределянето на усилията беше приет с 343 гласа „за“, 172 „против“ и 170 „въздържал се“, докато текстът относно земеползването и горското стопанство беше приет с 574 гласа „за“, 79 „против“ и 32 „въздържал се“. И двата текста трябва да получат официалното одобрение на Съвета преди да влязат в сила.", "date": "2018.04.17", "title": "ЕП одобрява съкращения на националните емисии на въглероден диоксид и планове за горското стопанство"}
{"url": "http://www.focus-news.net/news/2018/04/17/2512093/pregled-na-mezhdunarodnite-novini-do-18-chasa-agentsiya-fokus.html", "text": "ЕС подкрепи началото на преговорите за присъединяване на Албания и Македония към Съюза. Върховният представител на Европейския съюз по въпросите на външните работи и политиката на сигурност Федерика Могерини представи плановете за разширяването на ЕС за първи път за последните години.\r\nМогерини заяви, че Европейската комисия е препоръчала страните членки да „открият преговорите за присъединяване с Албания и Македония“.\r\n*** Правителството на Франция заяви, че е „силно вероятно“ доказателствата да изчезнат от мястото, където е извършено възможното нападение с химическо оръжие в сирийския град Дума преди на място да пристигнат експертите от ОЗХО.\r\n„Силно вероятно е доказателството и важните елементи да изчезнат от мястото, което е напълно контролирано от руската и сирийската армия“, пише в официално заявление на френското външно министерство. По-рано Русия отхвърли подобни притеснения, изразени от страна на САЩ.\r\n*** Сирийските държавни медии във вторник оттеглиха съобщенията за ракетна атака, извършена в нощта срещу вторник в централната провинция Хомс, заявявайки, че системата за противовъздушна отбрана е активирана след „фалшива тревога\".\r\n„Фалшива тревога, че сирийското въздушно пространство е било нарушено, предизвика задействане на сирените за противовъздушна отбрана и изстрелването на няколко ракети\", поясни военен източник пред държавната информационна агенция SANA.\r\n„Нямаше външна атака срещу Сирия\", добави източникът.\r\nПо-рано държавните медии на Дамаск съобщиха, че „сирийската въздушна отбрана е свалила ракети, навлезли във въздушното ѝ пространство над град Хомс“, без да добавя детайли.\r\n*** Австрийският вицеканцлер Ерхард Бусек заяви, че ЕС трябва да приеме страните от Западните Балкани колкото се може по-скоро. Според него членството им няма алтернатива.\r\n„Приемането трябва да се осъществи, за да стане Европа глобална и компактна в условия на глобализация. Не можем да си позволим да се откажем от части на Европа“, заяви Бусек. Той допълни, че само въпрос на време да се разбере колко бързо и при какви условия ще последва присъединяването на страните от Западните Балкани към ЕС.\r\nСпоред него, някои страни, които вече са членки на Съюза по време на приемането си не са изпълнявали условията, които сега се изискват от държавите от Западните Балкани, така че няма смисъл да се бави процеса на разширяване на ЕС.\r\n***", "date": "2018.04.17", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/17/2512087/paket-otnosno-razshiryavaneto-na-es-2018-g-ek-preporachva-zapochvaneto-na-pregovori-s-albaniya-i-s-bivshata-yugoslavska-republika-makedoniya.html", "text": "Европейската комисия (ЕК) прие годишния си пакет по въпросите на разширяването на ЕС, включително седем отделни доклада за партньорите от Западните Балкани и Турция. С оглед на постигнатия напредък Комисията препоръчва започването на преговори за присъединяване с Албания и с бившата югославска република Македония. Това съобщиха от Представителството на ЕК в България.\r\nВ пакета относно разширяването се прави оценка на изпълнението на политиката на ЕС по въпросите на разширяването въз основа на установени критерии и справедливи и строги условия. Всеки от седемте партньори е оценен въз основа на постигнатите от него резултати. \r\nЗа първи път заедно с пакета Комисията публикува и годишните си оценки на програмите за икономически реформи за Западните Балкани и Турция. Това показва значението на функциониращата икономика за постигането на напредък по пътя към ЕС. За да може перспективата за присъединяване да се превърне в реалност, държавите трябва да дадат приоритет на реформите в основни сфери, каквито са върховенството на закона, правата на човека, демократичните институции и реформата на публичната администрация, както и в областите на икономическото развитие и конкурентоспособността и всички сфери, в които все още има структурни недостатъци. \r\nКомисията ще продължи да подкрепя усилията за реформи чрез стратегическо подпомагане и целенасочена финансова помощ. \r\nНастоящата програма за разширяване обхваща партньорските страни от Западните Балкани и Турция. Със страните кандидатки бяха започнати преговори за присъединяване — Черна гора (2012 г.), Сърбия (2014 г.) и Турция (2005 г.). бившата югославска република Македония е страна кандидатка от 2005 г., а Албания получи статут на кандидатка през 2014 г. Босна и Херцеговина (през февруари 2016 г. беше подадена кандидатура за присъединяване към ЕС) и Косово (през април 2016 г. влезе в сила Споразумение за стабилизиране и асоцииране) са потенциални кандидатки.", "date": "2018.04.17", "title": "Пакет относно разширяването на ЕС 2018 г.: EК препоръчва започването на преговори с Албания и с бившата югославска република Македония"}
{"url": "http://www.focus-news.net/news/2018/04/17/2512070/24-vesti-makedoniya-evropeyskata-komisiya-saobshti-che-makedoniya-shte-poluchi-bezuslovna-preporaka-za-nachalo-na-pregovorite-za-prisaedinyavane-kam-es.html", "text": "Европейската комисия застана зад безусловната препоръка Македония да започне преговори за присъединяване с Европейския съюз, предава македонската медия  „24 Вести“.\r\nЕврокомисарят по разширяването Йоханес Хан, който представи доклада, подчерта, че Македония е показала успех в реформите. Виктор Турмаков", "date": "2018.04.17", "title": "„24 Вести“ (Македония): Европейската комисия съобщи, че Македония ще получи безусловна препоръка за начало на преговорите за присъединяване към ЕС"}
{"url": "http://www.focus-news.net/news/2018/04/17/2512094/pol-rayan-donald-tramp-napravi-pravilnoto-neshto-nanasyayki-udar-po-siriya.html", "text": "Председателят на Конгреса на САЩ Пол Райън приветства ракетните удари по Сирия, наредени от президента Доналд Тръмп, предава  Reuters.\r\n„Мисля, че ударът на президента бе заслужен. Мисля, че той бе правилното нещо“, заяви Райън. Той допълни, че е „впечатлен от многостранните усилия“.  Виктор Турмаков", "date": "2018.04.17", "title": "Пол Райън: Доналд Тръмп направи правилното нещо, нанасяйки удар по Сирия"}
{"url": "http://www.focus-news.net/news/2018/04/17/2512089/razsledvashtite-broyat-pari-pri-obiska-na-kolata-na-kmeta-desislava-ivancheva.html", "text": "При обиска на колата на кмета на район „Младост“ Десислава Иванчева разследващите броят пари, предаде репортер на Агенция \"Фокус\". Те прибират преброените пари в пликове. Не е ясно докога ще продължи обискът. Кметът Иванчева все още е с белезници, адвокатът ѝ е при нея. Преминаването пред Спортната палата е ограничено. Движението в района се регулира от „Пътна полиция“.\r\nОчаквайте подробности. \r\nБиляна ИВАНОВА", "date": "2018.04.17", "title": "Разследващите броят пари при обиска на колата на кмета Десислава Иванчева"}
{"url": "http://www.focus-news.net/news/2018/04/17/2512085/plyus-info-makedoniya-ek-preporacha-nachaloto-na-pregovorite-s-makedoniya-za-prisaedinyavane-kam-es.html", "text": "Европейската комисия  даде чиста препоръка и препоръча на Съвета на Европа да започне преговори за присъединяване на  Македония към ЕС. Докладът с препоръката от Брюксел бе представен от върховния представител за външните работи и политиката на сигурност на Европейския съюз, Федерика Могерини и от  еврокомисаря по разширяването Йоханес Хан, предава „Плюс Инфо“.\r\n„ Комисията призна напредъка на Македония и Албания и нареди започване на преговори, като същевременно посочи какво трябва да се направи. Двете страни са направили много, дали са и ние трябва да върнем. Поздравяваме нашите партньори за успешната работа“, заяви Хан на конференция в Страсбург. Според него целият доклад е бил критичен, но и положителен. \r\n„ Искам да подчертая, че няма по-кратки пътища към ЕС. Целият процес е основан на заслуги и всеки, който завърши работата, ще трябва да бъде възнаграден. Също така искам да подчертая, че разширяването на ЕС е награда за нашите партньори, но и че източникът на интерес на ЕС е стабилността“, допълни  еврокомисарят.\r\nМеждувременно Могерини заяви, че Западните Балкани са Европа и ще бъдат част от ЕС. \r\nСлед пресконференцията посланикът на ЕС в Скопие Самуел Жбогар се обърна към македонските медии. Той се позова на доклада и приветства стратегията за административна реформа, в която ЕС заяви, че се стреми към спешни реформи. Съдебната система е достигнала известно ниво на напредък. Страната е разработила нова и надеждна стратегия за реформа на съдебната система и трябва да бъде приложена.\r\n„Въпросът за името е определен като нещо, което трябва спешно да бъде решено, т.е. да се работи върху него. В тази насока преименуването на летището и магистралата бяха посочени като мерки за изграждане на доверие“, заяви Жбогар. Виктор Турмаков", "date": "2018.04.17", "title": "„Плюс Инфо“ (Македония): ЕК препоръча началото на преговорите с Македония за присъединяване към ЕС"}
{"url": "http://www.focus-news.net/news/2018/04/17/2512073/mkd-makedoniya-makedoniya-poluchi-preporaka-za-zapochvane-na-pregovori-za-chlenstvo-v-es.html", "text": "Еврокомисарят по разширението и политиката на добросъседство Йоханес Хан обяви, че Европейската комисия отбелязва реформаторските усилия на Македония и е препоръчала започване на преговори за членство, предава македонската медия   „МКД“.\r\n„Комисията възнагради усилията за реформиране на Македония и Албания и препоръча започването на преговори за членство. Реформите трябва да продължат и в бъдеще, особено по въпросите за публичната администрация, съдебната реформа и борбата срещу корупцията и организираната престъпност. Що се отнася до съдебната власт, важни ще бъдат и съдиите и прокурорите“, заяви  Хан.\r\nСпоред него двете страни трябва да се похвалят за това, което е било направено през последните месеци. \r\n„Усилията не спират тук, имаме още много неща за вършене, но сме на добър път“, добави Хан. Виктор Турмаков", "date": "2018.04.17", "title": "„МКД“ (Македония): Македония получи препоръка за започване на преговори за членство в ЕС"}
{"url": "http://www.focus-news.net/news/2018/04/17/2512095/kevr-publikuva-zayavleniyata-na-energiynite-druzhestvata-za-izmenenie-na-preferentsialnite-tseni-na-elektricheskata-energiya-proizvedena-po-kombiniran-nachin.html", "text": "Комисията за енергийно и водно регулиране (КЕВР) публикува на интернет страницата си  неповерителна версия на заявленията на дружествата в сектор „Топлоенергетика“ за цени на топлинната енергия и на преференциални цени на електрическата енергия, произведена по комбиниран начин, за регулаторния период 1 юли 2018 – 30 юни 2019 г. Това съобщиха от КЕВР.\r\nОсвен цялостната документация на топлоенергийните дружества по заявленията им за цени от 1 юли 2018 г., на интернет страницата на КЕВР е публикувана и Сравнителна таблица за предлаганото от тях изменение на сега действащите цени.\r\nЦеновите заявления на дружествата в сектор „Топлоенергетика“ са достъпни на интернет страницата на регулатора на адрес :  http://www.dker.bg/bg/toploenergetika/tseni-3.html.", "date": "2018.04.17", "title": "КЕВР публикува заявленията на енергийните дружествата  за изменение на преференциалните цени на електрическата енергия, произведена по комбиниран начин"}
{"url": "http://www.focus-news.net/news/2018/04/17/2512098/ministar-krasen-kralev-ochakva-se-sektor-mladezh-da-bade-sred-nay-uspeshnite-v-ramkite-na-predsedatelstvoto.html", "text": "Очаква се сектор „Младеж“ да бъде сред най-успешните в рамките на Българското председателство на Съвета на ЕС. Това заяви министърът на младежта и спорта Красен Кралев в предаването „Лице в лице“ по БТВ, съобщиха от министерството. Той обясни, че един от основополагащите критерии за добрия резултат на всяко ротационно председателство на Съвета на ЕС е приемането на броя на досиетата в дадения период. „Очаква се сектор „Младеж“ да се отличи като един от най-силните ресори по време на Председателството ни, защото имаме шанс да затворим Досието „Европейски корпус за солидарност“, подчерта министър Кралев. По думите му, основната идея на Корпуса е да дава възможност на младите хора да развиват своите доброволчески умения.\r\nПо време на участието си Красен Кралев разказа за старта на Европейската младежка конференция в София, която бе официално открита днес. Във форума участват 250 участници от 40 държави в Европа. „Присъствието на заинтересованите страни от Западните Балкани и Източното партньорство на събитието е от особено значение за приоритетите на българското правителство и на премиера Бойко Борисов в рамките на Председателството“, категоричен бе спортният министър.\r\nЗа първи път в България пристигат Специалният пратеник на Генералния секретар на ООН по младежки въпроси Джаятма Уикраманаяке, както и зам.-върховният Комисар по човешки права на ООН Кейт Гилмор, които ще се включат в Европейската младежка конференция. Прецедент е партньорството на такъв тип събитие от страна на международни организации в лицето на UNFPA и УНИЦЕФ. „Това е признание за целенасочената политика на правителството и на Министерство на младежта и спорта към качествено и устойчиво младежко развитие“, заяви министър Кралев.\r\nМинистърът на младежта и спорта коментира, че българското правителство е първото, което поставя сред своите хоризонтални приоритети именно “Младите хора и бъдещето на Европа”. Красен Кралев обясни, че в рамките на Европейската младежка конференция участниците  ще имат възможност да работят върху първите по рода си Европейски младежки цели. „Българското председателство на Съвета на ЕС е първото, което създава такива цели. Тези цели ще са директна препоръка към Европейската комисия относно следващата Европейска стратегия за младежта“, подчерта той.\r\nМинистър Кралев обясни още, че по време на Председателството в сектор “Младеж“  се предвижда приемането на два ключови политически документа, засягащи важни теми, които не са били обсъждани досега. Едната тема е свързана с ролята на младите в изграждането на мирно общество. Втората тема засяга демографските предизвикателства преди младите хора в Европа и “изтичането на мозъци”. „И двата документа бяха одобрени от страните-членки на ЕС, като предстои официалното им приемане през месец май“, каза Красен Кралев.", "date": "2018.04.17", "title": "Министър Красен Кралев: Очаква се сектор „Младеж“ да бъде сред най-успешните в рамките на Председателството"}
{"url": "http://www.focus-news.net/news/2018/04/17/2512101/aktualna-patna-obstanovka.html", "text": "През нощта облачността от юг ще се разкъсва, но на места главно в Северозападна България ще има превалявания от дъжд. Това съобщиха от пресцентъра на Агенция „Пътна инфраструктура”. Ще е почти тихо, по Черноморието – със слаб северен вятър. Минималните температури ще са между 7° и 12°. Утре над по-голямата част от страната ще бъде предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури ще са между 20° и 25°, по морския бряг – между 13° и 17°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n-\tВсички автомагистрали; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 66+000 до км 66+500 в посока София, затворени за движение са поради извършване на краткотрайни ремонтни дейности. Движението се осъществява в изпреварващата лента. Срок до 18.04.2018 г. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Стара Загора: района на с. Опълченец от км 158+000 до км 162+000 посока Бургас, се извършват ремонтни дейности на асфалтова настилка в активната лента. Движението на МПС се осъществява в изпреварващата лента и се регулира от сигналисти. Срок до 18.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София:  Движението по АМ „Хемус“ в тунел „Топли дол“ посока Варна се осъществява в една лента поради ремонтни дейности на осветителната и светофарната уредби в активната лента на дясната тръба. Движението се извършва в изпреварващата лента. Срок до 18.04.2018 г.\r\nАМ „Струма“: няма ограничения.\r\nАМ „Марица“: \r\nОбласт Хасково: движението в участъка Харманли – Любимец от км 73+000 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка. Срок до 20.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Благоевград: от км 366+000 до км 371+000 /участъка от изхода на гр. Благоевград до с. Железница/ се осъществява в една лента за движение, поради частични ремонтни дейности на асфалтовата настилка. Движението се извършва в лявата или дясната лента за движение, съгласно поставените пътни знаци и се регулира от сигналисти. Срок до 18.04.2018 г.\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради почистване на пътното платно. Движението се регулира от сигналисти. Срок до 18.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 19.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n- движението по път I-1 Ботевград - Мездра от км 175+600 до км 190+000 се осъществява в една лента поетапно поради ремонтни дейности по асфалтовата настилка в двете посоки. Движението се извършва в свободната лента. Срок до 20.04.2018 г.; \r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Движението в участъка разклон Червена вода – Цар Калоян от км 12+250 до км 38+000 се осъществява с повишено внимание и се регулира от сигналисти поради рязане на храсти. Срок до 20.04.2018 г.;\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.;\r\n- движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание по в участъка Гърляно - Жиленци поради почистване на окопи от км 10+800 до км 17+000. Сигнализирано е с пътни знаци. Срок до 18.04.2018 г. \r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: движението в участъка разклон за Цар Асен – Черковна от км 31+000 до км 36+000 се осъществява с повишено внимание в свободната лента поради частични ремонтни дейности по асфалтовата настилка. Срок до 18.04.2018 г.;\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт Пазарджик: Пазарджик - Цалапица от км 197+000 до км 206+000, поетапно затваряне на лява и дясна ленти за движение, поради аварийно запълване на появили се деформации на пътната настилка с топла асфалтова смес. Срок до 18.04.2018г .\r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 19.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\n- от км 294+000 до км 296+600 в участъка Звездец – Бръшлян се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- от км 309+000 до км 312+600 в участъка Стоилово - Малко Търново се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nПът III-907: от км 14+000 до км 18+600 в участъка „Калово-Заберново“ ще се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 19.04.2018 г.\r\n Път III-5392 на км 9+060 в участъка Кръстина-Камено се извършва ремонт на водосток ф-1000. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 18.04.2018 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път II-15 Враца – Оряхово в участъка от гр. Враца до с. Липница се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 20.04.2018 г.  \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-62: Движение с повишено внимание в участъка Дупница - Клисура от км 46+000 до км 59+200 поради извършване на частични ремонтни дейности на асфалтовата настилка. Сигнализирано е с пътни знаци. Срок до 18.04.2018 г.\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Ловеч в участъка от с. Слатина до гр.Ловеч от км 27+000 до км 36+800 се осъществява с повишено внимание поради почистване на банкети и окопи. Срок до 18.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-81: Движение в една лента по път ІІ-81 Боровци – Долно Церовене поради почистване на пътното платно. Движението се регулира от сигналисти. Срок до 18.04.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Поетапно затваряне на лява  и дясна ленти за движение по път ІІ-37 Радилово-Батак от км 141+000 до км 157+000поради ремонт на пътната настилка. Срок до 18.04.2018 г.\r\nПът ІІІ-842 Юндола-Белово поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 20.04.2018 ч. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път  ІІІ-303 Малчика-Левски от км 4+500 до км 9+400 е с повишено внимание поради ремонтни работи по пътната настилка. Срок: до 19.04.2018 г.\r\nПът ІІІ-3004: Движението  по път ІІІ-3004 Долна Митрополия - Тръстеник от км 11+000 до км 13+000 е с повишено внимание поради изкопни работи. Срок до 19.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово – Завет от км 31+761 до км 63+249 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nПът II-49: Движението по път II-49 Киченица – разклон Побит камък от км 45+000 до км 50+000 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г.;\r\nПът III-2102: Движението по път III-2102 Сливо поле – Борисово от км 0+000 до км 4+000 се осъществява в една лента и се регулира от сигналисти поради ремонтни дейности по асфалтовата настилка. Срок до 20.04.2018 г. \r\nПът III-5001: Движението по път III-5001 Две могили – Кацелово от км 0+000 до км 25+550 се осъществява в една лента и се регулира от сигналисти поради ремонтни дейности на пътните банкети. Движението се регулира от сигналисти. Срок до 18.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът ІІІ-197: Движението по път  Борино – Девин от км 70+500 до км 88+300 се осъществява с повишено внимание в свободната лента поради поради почистване на пътното платно и окопите от земни маси и наноси. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г.;\r\nПът ІІІ-866: Движението по път III-866 Михалково – граница ОПУ Пловдив от км 67+000 до км 88+270 се осъществява в повишено внимание в свободната лента поради почистване на пътното платно и окопите от земни маси и наноси. Срок до 27.04.2018 г. /с изключение на 21.04 и 22.04/\r\nПът ІІІ-866: Движението по път кв.Устово - Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 18.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 18.04.2018 г.\r\nПът III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности по асфалтовата настилка. Движението се регулира от сигналисти. Срок до 18.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-27: Движение с повишено внимание по път II-27 с.Преселка- с.Тръница, посока с. Тръница  от км 17+000 до км 25+000 поради частични мобилни ремонтни дейности по асфалтовата настилка. Срок:18.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-5308: Движението по път III-5308 в участъка Ст. Караджово – Каменец от км 24+600 до км 39+300 се осъществява в една лента спрямо поставените пътни знаци поради частични ремонтни дейности по асфалтовата настилка. Срок до 20.04.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Чарган – Ямбол от  км 17+000 до км 20+000 се осъществява двупосочно в една лента, поради частични ремонтни дейности на асфалтовата настилка. Срок до 20.04.1018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.17", "title": "Актуална пътна обстановка"}
{"url": "http://www.focus-news.net/news/2018/04/17/2512103/korneliya-ninova-bsp-ako-nyakoya-ot-partiite-v-bsp-za-balgariya-na-predstoyashtite-mestni-izbori-izdigne-sobstven-kandidat-ili-lista-vednaga-shte-bade-izklyuchena-ot-koalitsiyata.html", "text": "4 партийни областни ръководства са подали заявки към нас с желание за сливане с БСП. Това каза на пресконференция в Благоевград  лидерът на БСП Корнелия Нинова, предаде репортер на Радио „Фокус“ – Пирин. На въпрос, свързан с това как от БСП ще се справят с онези, които искат присъединяване към партията заради добрите социологически показатели на БСП, лидерът на левицата отговори, че ще се справят с принципна и последователна политика.  \r\n„Помните, че ние бяхме една голяма коалиция от 14 партии, но там имаше такива, които след себе си не водиха подкрепа. Имаше такива, с които бяхме коалиционни партньори на централно ниво, но на местни извори ниво издигаха свои кандидати или правиха коалиции  с ГЕРБ. Тогава взехме решение, което бе болезнено, но с него показахме, че сме готови да взимаме и такива решения“, каза още Нинова. Тя добави, че в новото коалиционно споразумение на коалицията „БСП за България“, тъй като наближават местни избори, е записано, че ако някоя от партиите в коалицията  издигне собствен кандидат или собствена листа, което се случва много често на местни избори, то тя веднага ще бъде изключена от коалицията. Тя изрази надежда, че интересът към БСП не е заради усещане за някаква наближаваща власт. „Мисля, че има по-дълбоки ценности в целия този процес“, подчерта Нинова. \r\nТя отбеляза, че към момента не е воден разговор с централното ръководство на АБВ относно случващото се. „Моето виждане е, че договорките между партиите не трябва да стават в кабинетите, на тъмно, че енергията и желанието трябва да дойде от народа, от структурите. Не е това начина – начина е, че хората го искат. Предполагам, че хората искат да дойдат към нас, защото са се убедили, че сме автентичната левица и сме ги убедили, че не предаваме хората, които ни следват. Знаете, че и ние можехме да влезем в сегашното управление – дали чрез председател на парламента, дали чрез вицепремиер по европейските въпроси. Не, ние бяхме последователи. Ние отстояхме и останахме в опозиция“, категорична бе Нинова.\r\nЛивия НИНОВА", "date": "2018.04.17", "title": "Корнелия Нинова, БСП: Ако някоя от партиите в „БСП за България“ на предстоящите местни избори издигне собствен кандидат или листа, веднага ще бъде изключена от коалицията"}
{"url": "http://www.focus-news.net/news/2018/04/17/2512106/aktsenti-v-sutreshniya-blok-dobro-utro-balgariya-na-18-april.html", "text": "Според последното проучване на Националния статистически институт продължава процесът на намаляване и застаряване на населението в България, дисбаланса в териториалното му разпределение, както и засилване процеса на обезлюдяване в различни райони на страната. Колко усложнена е демографската ситуация? По тези и още въпроси ще разговаряме с гл. ас. д-р Стоянка Черкезова от Института за изследване на населението и човека. \r\nПродължава напрежението между  Гърция  и Турция. До какво може да доведе това? Излизат ли извън дипломатическия контрол отношенията между двете държави? Какви са целите на турския президент Реджеп Ердоган, който на изток води, както той обявява, борба с тероризма в Сирия, независимо, че  беше взето решение за създаване на 4 зони за деескалация, а на запад създава напрежение по гръцката граница? По тези и други въпроси ще потърсим коментара на университетския преподавател доц. Йоаким Каламарис. \r\nНа 18 април отбелязваме Международния ден за опазване на паметниците на културата, който се чества от 1984 година по решение на ЮНЕСКО. Тракийската гробница в Казанлък е първият български паметник, включен в световния списък на паметниците на международната организация. В Казанлък се намира и един от най-старите и най-богати регионални исторически музеи в България. За опазването на културните паметници и предстоящите цветни празници в Община Казанлък ще ни разкаже Сребра Касева началник - началник на кабинета на кмета на Казанлък Галина Стоянова. \r\nЧиталище „Яне Сандански“ в село Генерал Тодоров е най-важната културна институция в населеното място. Повече за дейността на читалището ще чуем от интервю на колегата от Радио „Фокус“ – Пирин Кристина Миткова. \r\nШумен ще бъде домакин на Шестата Националната конференция „Пътуване към България“. Повече за събитието ще разберем от репортаж на Ивелина Иванова от Радио „Фокус“-Шумен.\r\nТези и още теми - в „Добро утро, България“ по Радио „Фокус“ от 6.00 до 10.00 часа на 18 април, с водещ Елеонора Чолакова.", "date": "2018.04.17", "title": "Акценти в сутрешния блок „Добро утро, България“ на 18 април"}
{"url": "http://www.focus-news.net/news/2018/04/17/2512100/ministar-nikolina-angelkova-uchastva-v-sreshta-na-ministrite-s-resor-turizam-ot-g20-v-buenos-ayres.html", "text": "Министърът на туризма Николина Ангелкова участва в 8-та среща на министрите с ресор туризъм от Г20 в аржентинската столица, съобщиха от пресцентъра на министерството. Сред високопоставените гости на форума са негово кралско височество Султан бин Салман бин Абдулазиз Ал Сауд, принц на Кралство Саудитска Арабия, министърът на туризма на Индия Алфонсо Канаантанам. Водещи говорители са министърът на туризма на Аржентина Густаво Сантос, Зураб Пололикашвили, генерален секретар на Световната организация по туризъм към ООН (СОТ), Даниел Раймонди, зам.-министър на външните работи на Аржентина, ресорни министри от цял свят и делегати. Една от основните теми на форума е „Водещата роля на туризма в устойчивото развитие: двигател на заетостта“. България подкрепя Програмата на ООН до 2030 г. за устойчиво развитие и работи за популяризирането на идеите й както в страната, така и на международно ниво, каза министърът на туризма Николина Ангелкова на срещата на министрите от Г20. Българското министерство на туризма създаде концепция за туристическо райониране, по този начин ще могат по-успешно да се развиват местните общности, което е основа за устойчивост, заяви българският министър. И допълни, че ведомството също е разработило стратегия за устойчиво развитие на туризма в България с хоризонт 2030 г. Тя изрази увереността си, че за развитието на туризма в региона ще допринесе и фактът, че България пое председателството на Съвета на ЕС за пръв път след приемането си през 2007 г.", "date": "2018.04.17", "title": "Министър Николина Ангелкова участва в среща на министрите с ресор туризъм от Г20 в Буенос Айрес"}
{"url": "http://www.focus-news.net/news/2018/04/17/2512096/fokus-makedoniya-spored-zoran-zaev-yasnata-preporaka-na-es-za-pregovorite-oznachava-che-politicheskata-kriza-e-ostanala-zad-makedoniya.html", "text": "Македонският министър-председател Зоран Заев заяви, че страната е крачка по-близо до членството в ЕС, след като в доклад на Европейската комисия се предлага безусловна препоръка за започването на преговорите за присъединяване на Македония в ЕС, предава македонският  „Фокус“.\r\n„Това означава, че политическата криза е зад нас и че сме влезли в редовните политически процеси на  всяка функционална демократична държава. Гражданите на Република Македония, които се бориха за демокрация, изиграха най-голямото доверие в това и избраха ново правителство, което ги задължава да извършват реформи“,  заяви Заев.\r\nТой добави, че Македония и Гърция са съсредоточени върху преодоляването на проблема с името на страната, който според него трябва да бъде решен и въпросът да бъде закрит. Виктор Турмаков", "date": "2018.04.17", "title": "„Фокус“ (Македония): Според Зоран Заев ясната препоръка на ЕС за преговорите означава, че политическата криза е останала зад Македония"}
{"url": "http://www.focus-news.net/news/2018/04/17/2512108/tehran-times-vinagi-kadeto-sasht-osashtestvyat-voenna-namesa-i-se-poyavyavat-teroristi-smyata-predsedatelyat-na-iranskiya-parlament.html", "text": "Председателят на парламента на Иран Али Лариджани заяви, че тероризмът в Близкия изток е най-вече причинен от военната намеса на САЩ в Региона, пише  Tehran Times.\r\n„Терористичните движения започват дейност, винаги след като САЩ извършат военна намеса“, заяви Лариджани. Той допълни, че страната му винаги е била твърда в борбата срещу тероризма и е помагала на страните от региона, винаги когато са искали това.\r\n„Същевременно водените от САЩ удари срещу Сирия разкрива, че Западът не иска конфликтът в страната да бъде уреден. Западът използва хаоса в региона да продава оръжие, но ние възнамеряваме да направим региона отново безопасен“, увери Лариджани. Виктор Турмаков", "date": "2018.04.17", "title": "Tehran Times: Винаги където САЩ осъществят военна намеса и се появяват терористи, смята председателят на иранския парламент"}
{"url": "http://www.focus-news.net/news/2018/04/17/2512104/elen-gerdzhikov-stolichen-obshtinski-savet-sled-aresta-na-desislava-ivancheva-nay-silno-vpechatlenie-pravi-panicheskata-reaktsiya-na-nyakoi-politicheski-sili.html", "text": "Случаят изглежда изключително сериозен. Не мога да направя конкретен коментар преди да се произнесе Специализираната прокуратура по въпроса. Това коментира за Агенция „Фокус“ Елен Герджиков – председател на Столичния общински съвет, коментирайки специализирана полицейска операция, при която беше задържан кметът на столичния район „Младост“ Десислава Иванчева. „Това, което мога да кажа, че ние в общинския съвет, през последните месеци сме получава доста сигнали за забавени преписки в района. Няколко пъти сме канили г-жа Иванчева да даде обяснение в Комисията по градоустройство, но повечето пъти тя отказваше да присъства на тези комисии. Когато идваше, отказваше да даде обяснение. Така или иначе, тези преписки не бяха процедирани, което е закононарушение. Когато не се спазва законът, това създава предпоставки за произвол“, коментира Елен Герджиков.  \r\n„Какво конкретно е било свършено и дали тя е направила някакво престъпление, за това ще се произнесат специализираните органи“, допълни той. \r\nТой обърна внимание и на политическите реакция за случилото се. „Най-силно впечатление ми прави паническата реакция на някои политически сили и колеги общински съветници, които до днес активно подкрепяха г-жа Иванчева. Имам предвид съветниците от социалистическата партия, съветниците от ДСБ и съветниците не Георги Кадиев. Всички те не само я подкрепяха, но я обявиха и за борец срещу корупцията и се снимаха по кампанията с нея. Днес панически бягат и бързат да се разграничат от нея. Просто се надпреварват. Не мисля, че това е коректна позиция. По-скоро очаквам някакво разумно обяснение, отколкото тази проява на политическо самооцеляване – да се разграничат максимално бързо от човек, който им носи политически негативи, въпреки че една-две години активно са работили с него“, коментира още Елен Герджиков. \r\nИван ЛАЗАРОВ", "date": "2018.04.17", "title": "Елен Герджиков, Столичен общински съвет: След ареста на Десислава Иванчева най-силно впечатление прави паническата реакция на някои политически сили"}
{"url": "http://www.focus-news.net/news/2018/04/17/2512110/kmetat-na-sofiya-yordanka-fandakova-shte-predstavi-programata-za-remont-i-izgrazhdane-na-patna-infrastruktura-na-18-april.html", "text": "Кметът на София Йорданка Фандъкова ще представи програмата за ремонт и изграждане на пътна инфраструктура.  Това съобщиха от пресцентъра на Столична община.\r\nПресконференцията ще се състои на 18 април в 11.30 часа в 1 зала на Столичната община. В пресконференцията ще участва зам.- кметът Евгени Крусев.", "date": "2018.04.17", "title": "Кметът на София Йорданка Фандъкова ще представи програмата за ремонт и изграждане на пътна инфраструктура на 18 април"}
{"url": "http://www.focus-news.net/news/2018/04/17/2512109/blagoevgrad-obshtinata-shte-pochete-167-godini-ot-rozhdenieto-na-georgi-izmirliev-na-21-april.html", "text": "На 21 април, събота, се навършват 167 години от рождението на българския революционер Георги Измирлиев. Община Благоевград ще отбележи годишнината с ритуал по поднасяне на венци и цветя пред бюст-паметника на героя на едноименния площад. Церемонията ще започне от 11:00 часа. Това съобщиха от пресцентъра на Общината.\r\nГеорги Димитров Измирлиев – Македончето е роден на 21 април 1851 г. в Горна Джумая, днешен Благоевград.\r\nУчи в Сяр. Заминава за Цариград, където живее в периода от 1868 до 1873. Учи в цариградското Главно българско училище на „Галата сарай“ като стипендиант на българското благодетелно дружество „Просвещение“. Постъпва във Военното училище в Одеса през есента на 1873, юнкер в 59-и Люблянския  пехотен полк.\r\nАприлското въстание е обявено на 20 април 1876 в Копривщица. Група революционери, сред които Измирлиев и Иван Панов, е заловена от османската власт след престрелка в Горна Оряховица на 26 април 1876 и арестувана. Осъден на смърт чрез обесване на специален османски съд, той е откаран обратно в Горна Оряховица, където на 28 май 1876 г. сам слага въжения клуп на врата си с думите “Сладко е да се умре за свободата на Отечеството!”.", "date": "2018.04.17", "title": "Благоевград: Общината ще почете 167 години от рождението на Георги Измирлиев на 21 април"}
{"url": "http://www.focus-news.net/news/2018/04/17/2512111/blagoevgrad-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На българо-гръцката граница на ГКПП „Кулата“  трафикът е интензивен на изход за товарни автомобили. Това съобщиха за Радио „Фокус“ – Пирин от „Гранична полиция“. Без проблеми се извършва преминаването на моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.17", "title": "Благоевград: На ГКПП „Кулата“  трафикът е интензивен на изход за товарни автомобили"}
{"url": "http://www.focus-news.net/news/2018/04/17/2512102/ministar-ekaterina-zaharieva-ima-preporaka-za-zapochvane-na-pregovori-s-makedoniya-i-albaniya-za-chlenstvo-v-ek.html", "text": "Има препоръка за започване на преговори с Македония и Албания за членство в ЕК. Това каза пред журналисти вицепремиерът и министър на външните работи Екатерина Захариева в Люксембург, предаде репортер на Агенция „Фокус“.\r\nНа въпрос относно това, че ЕК е предложила на Съвета да одобри започването на преговори с Албания и Македония и какво означава това за Българското председателство, Захариева коментира: „Знаете, че един от основните приоритети на Българското председателство е европейската перспектива за страните от Западните Балкани, така че сме много доволни от този доклад“. „Тепърва ще започне работа в работните групи към Съвета, още тази седмица посланиците от държавите ще имат обсъждане, комисарят Хан ще представи доклада. Много се надяваме в юнския съвет да вземем решение за започване на преговори за Албания и Македония. Това е успех. Единствено и днес бе подчертано от комисаря Тимерманс, от няколко колеги, които взеха думата, че всички вярват, че единственият начин да имаме демократични, стабилни, проспериращи и богати Балкани е членство в ЕС, основано на собствени услуги“, каза още тя. Захариева благодари на Комисията за позитивния и правещ абсолютна обективна оценка на състоянието от напредъка по европейската перспектива на всяка от държавите.  „Новината е, че има препоръка да започнат на преговори с Албания и Македония.  Оптимист съм, че ще успеем да вземем решение до юнския съвет. Предстои много работа“, поясни тя.\r\n„Все още скептицизъм по отношение на разширяването, но истината е, че това е началото на процеса. Това е началото , а не края, тоест не е решение за членство, това е решение за започване на преговорен процес“, допълни вицепремиерът.", "date": "2018.04.17", "title": "Министър Екатерина Захариева: Има препоръка за започване на преговори с Македония и Албания за членство в ЕК"}
{"url": "http://www.focus-news.net/news/2018/04/17/2512091/libertas-makedoniya-yohanes-han-e-ubeden-che-sporazumenieto-za-imeto-na-makedoniya-shte-bade-vazmozhno-prez-sledvashtite-sedmitsi.html", "text": "Европейският комисар по разширяването Йоханес Хан изрази увереност, че споразумението за името на Македония ще бъде възможно през следващите седмици, след като страната получи препоръка за началото на преговорите за присъединяване към ЕС, предава македонската медия  „Либертас“.\r\n\"Аз съм дълбоко убеден, че през следващите седмици може да се постигне споразумение. Мисля, че вече сме отворили нова страница в отношенията си. Също така се насърчава връзката между Скопие и София. Сега те постигнаха споразумение за добросъседски отношения, договорено през годините, така че мисля, че новото правителство в Скопие върши доста добра работа. Също така приветствам и оценявам, че опозицията сега действа по много по-конструктивен начин, като се връща в парламента, участва в политическия живот и особено в общата цел - европейската перспектива“, заяви също така Хан. Виктор Турмаков", "date": "2018.04.17", "title": "„Либертас“ (Македония): Йоханес Хан е убеден, че споразумението за името на Македония ще бъде възможно през следващите седмици"}
{"url": "http://www.focus-news.net/news/2018/04/17/2512113/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kulata-kapitan-andreevo-lesovo-i-dunav-most-vidin.html", "text": "Интензивен е трафикът за товарни автомобили на граничните пунктове „Кулата“ на вход и изход от страната, на „Капитан Андреево“ и „Лесово“ на изход, а на „Дунав мост Видин“ на вход. Това съобщиха от ГД „Гранична полиция“ като информацията за трафика е към 18.00 часа. На граничните пунктове със Сърбия и Македония трафикът е нормален.\r\nОт 19.00 часа на 16 април фериботът на Свищов - Зимнич е преустановил дейност поради техническа неизправност.", "date": "2018.04.17", "title": "ГД „Гранична полиция“: Интензивен е трафикът за товарни автомобили на граничните пунктове „Кулата“, „Капитан Андреево“, „Лесово“ и „Дунав мост Видин“"}
{"url": "http://www.focus-news.net/news/2018/04/17/2512099/nova-tv-makedoniya-spored-samuel-zhbogar-nastoyashtiyat-doklad-na-es-za-makedoniya-e-znachitelno-po-dobar-ot-predishniya.html", "text": "Посланикът на ЕС в Македония Самуел Жбогар заяви, че страната е  получила чиста препоръка за започване на преговори от страна на Европейската комисия и много по-добри думи в сравнение с предишните доклади, предава скопският телевизионен канал  „Нова ТВ“.\r\n„ Поздравявам гражданите на страната за важната стъпка напред и за получаването на  ясна препоръка за началото на преговорите. Не беше лесно за страна, която имаше тежки моменти през последните години. Мисля, че това се дължи на общите усилия на всички заинтересовани страни в страната. Парламентът се е подобрил, правителството се е ангажирало с всички области, посочени в нашия доклад. Всичко това е отразено в нашия доклад и в резултат на това Комисията даде препоръка“, заяви Жбогар. Той добави, че реформите се очаква да продължат и задълбочат, както е посочено в препоръките, така че държавите-членки да могат да бъдат убедени да започнат преговори.\r\n„Добрите съседски отношения са важен принцип в доклада и се определят като нещо, което трябва спешно да бъде решено, за да се работи върху него. Комисията се насърчава от проведените дискусии и предприетите мерки за доверие. Преименуването на летището и магистралата и преходът към втората фаза на Споразумението за стабилизиране и асоцииране бяха споменати като мерки за изграждане на доверие, но преговорите продължават. Трябва да чакаме малко и да видим. Но това е много важно по отношение на добросъседските отношения, нещо, което ще бъде оценено от държавите-членки при вземането на решения през следващата година“, допълни дипломатът.\r\nТой подчерта, че следващите месеци трябва да бъдат внимателно наблюдавани как процесът на разрешаване на имената ще бъде проведен. Виктор Турмаков", "date": "2018.04.17", "title": "„Нова ТВ“ (Македония): Според Самуел Жбогар настоящият доклад на ЕС за Македония е значително по-добър от предишния"}
{"url": "http://www.focus-news.net/news/2018/04/17/2512114/lidiya-mitrofanova-kmet-na-s-sumer-domashni-kucheta-sa-napadnali-zhena-ot-seloto.html", "text": "Домашни кучета са нападнали  жена от селото, каза за Радио „Фокус“ – Видин Лидия Митрофанова, кмет на монтанското село Сумер. Тя посочи, че инцидентът е станал вчера-16 април към 18 часа. Двете кучета са били отглеждани от 60-годишен мъж, който забравил да затвори вратата на двора си. 38-годишна жена от селото минала край къщата и двете кучета я нападнали – съборили я на земята и започнали да я хапят. Съседи успели да спасят жената и извикали линейка, които са откарали пострадалата в Монтанската болница. Жената е настанена в болницата и без опасност за живота. Случаят се изяснява от полицията и ще бъде предаден на Районна прокуратура – Монтана.", "date": "2018.04.17", "title": "Лидия Митрофанова, кмет на с. Сумер: Домашни кучета са нападнали  жена от селото"}
{"url": "http://www.focus-news.net/news/2018/04/17/2512116/sastoyanieto-na-sigurnostta-v-cherno-more-i-zapadnite-balkani-obsadiha-nachalnikat-na-otbranata-gen-andrey-botsev-i-varhovniyat-komandvasht-sayuznoto-komandvane-na-nato-gen-kartis-skaparoti.html", "text": "Началникът на отбраната генерал-лейтенант Андрей Боцев и Върховният командващ Съюзното командване на НАТО по операциите генерал Къртис Скапароти обсъдиха ключови за Алианса и страната ни въпроси в областта на отбраната. Това съобщиха от пресцентъра на Министерството на отбраната. Сред тях бяха състоянието на сигурността в региона на Черно море и на Западните Балкани, ролята на двете операции -  на КФОР в Косово и на ЮФОР в Босна и Херцеговина, както и планираното участие на България в учения и подготовки на Алианса. „Пътят към сигурността в Черно море преминава през по-активното ангажиране на НАТО в региона, с цел осигуряване на надеждни опции за диалог между Алианса, партньорите и Русия по отношение на военните дейности в Черно море“, заяви началникът на отбраната. Той припомни, че страната ни подкрепи инициативата за повишаване интензитета на съвместната подготовка на въоръжените сили. България се присъедини и към меморандума за разбирателство по създаване на многонационалната бригада в Румъния, към която през 2018 г. да афилиира един батальон. Целта е през 2020 г. да бъде постигната пълна оперативна съвместимост. Генерал-лейтенант Боцев подчерта, че операция „Артея“ в Босна и Херцеговина спомага за стабилността и е възпиращ фактор на потенциална ескалация, вследствие разрастване на междуетническото напрежение в страната. Той допълни, че тя осигурява морална подкрепа на развитието на страната, както и координира дейностите и усилията с НАТО. „Макар и с ограничени ресурси, през тази година страната ни запазва нивото на учения, включени в специализираната Програма на НАТО“, заяви началникът на отбраната. През следващите две години значително са увеличени ученията и подготовките, включени в Програмата. През 2019 г. те са 11 , а през 2020 г. – 13. „НАТО високо цени и благодари на България за ключовата роля, която тя играе за поддържането на мира и стабилността в региона – регион, изпълнен с предизвикателства както днес, така и в бъдеще“. Това заяви в своето изявление Върховният командващ Съюзното командване на НАТО по операциите генерал Къртис Скапароти. „България е надежден съюзник, който допринася за колективната сигурност по много начини – предоставя кораби, които да се присъединяват към патрулите, осъществявани от НАТО в Черно море, допринася към мисията в Косово и оказва подкрепа за евроатлантическата ориентация на Западните Балкани. Също така тя е водеща страна в Доверителния фонд за лечение и рехабилитация на украински военнослужещи“, категоричен бе генерал Скапароти. „България има способни въоръжени сили и е неделима част от нашата мисия за подготовка и обучение в Афганистан. Вашите военнослужещи смело служат в Кабул и Кандахар, имаме и български кораби, които допринасят за операцията „Sea Guardian“, която е една от нашите нови операции в Средиземно море“, допълни той.   По-рано днес генерал-лейтенант Андрей Боцев и генерал Къртис Скапароти се поклониха пред Паметника на незнайния воин в столицата. В рамките на официалната визита днес се проведе среща на генерал Къртис Скапароти със заместник министър-председателя по обществения ред и сигурността и министър на отбраната Красимир Каракачанов.", "date": "2018.04.17", "title": "Състоянието на сигурността в Черно море и Западните Балкани обсъдиха началникът на отбраната ген. Андрей Боцев и Върховният командващ Съюзното командване на НАТО ген. Къртис Скапароти"}
{"url": "http://www.focus-news.net/news/2018/04/17/2512107/politsiyata-otvede-kmeta-na-rayon-mladost-desislava-ivancheva-v-sportnata-palata.html", "text": "Полицията отведе кмета на район \"Младост\" Десислава Иванчева в Спортната палата, предаде репортер на Агенция \"Фокус\". Над четири часа тя стоя с белезници пред сградата до автомобила й, който беше обискиран. В момента паяк вдига колата на кмета от бул. \"Васил Левски\". Колата на Иванчева бе запечатана преди това. Служителите на реда премахнаха сигналите ленти и хората могат да преминават нормално през тротоара на Спортната палата и подлеза до нея.\r\nДеница КИТАНОВА", "date": "2018.04.17", "title": "Полицията отведе кмета на район \"Младост\" Десислава Иванчева в Спортната палата"}
{"url": "http://www.focus-news.net/news/2018/04/17/2512115/mvnr-savetat-obshti-vaprosi-obsadi-reformata-v-evropeyskoto-izborno-zakonodatelstvo.html", "text": "Заместник министър-председателят и министър на външните работи Екатерина Захариева председателства редовното заседание на Съвета „Общи въпроси“, което се проведе днес в Люксембург. Реформата на Акта за избор на членове на Европейския парламент, актуалното състояние във връзка с принципите на правовата държава в Полша и пакетът за разширяването бяха във фокуса на вниманието на министрите. Това съобщиха от пресцентъра на Министерство на външните работи (МВнР).\r\nМинистрите обсъдиха компромисното предложение на Българското председателство относно  изменения на Акта за избор на членове на ЕП от 1976 г. Съветът реши да даде още време на държавите-членки да постигнат консенсус до края на април, за да могат промените да влязат в сила за предстоящите избори за Европейски парламент през 2019 г. \r\nСъветът работи вече повече от 2 години по предложенията на ЕП за изменения на изборното законодателство, приети през ноември 2015 г. От началото на 2016 г. до сега предложението се обсъжда в работните органи на Съвета, като през декември 2017 г. се постигна съгласие по 7 области, сред които въвеждането на краен срок от поне три седмици преди изборите за представяне на кандидатурите; възможността държавите членки  да позволят показването на името и логото на европейските политически партии върху изборните бюлетини; разпоредба, хармонизираща разпространението на изборни материали за европейските избори с практиката при националните избори; възможност да се предоставя, при определени условия, възможност за предварително гласуване, гласуване по пощата, електронно и интернет гласуване; задължение за държавите членки да осигурят ефективни, пропорционални и възпиращи санкции в случаи на двойно гласуване и др. \r\nБългарското председателство продължи работата по досието, като представи компромисно предложение. Т.нар. пакет „7 + 2“ включва вече договорените от предходните 4 председателства области, както и още две разпоредби - за въвеждането на минималните прагове и за гласуването в трети страни. Предложеният от Българското председателство пакет „7 + 2“ е балансиран компромис, който взема предвид различните позиции и националните интереси. \r\nПървата разпоредба въвежда минимален задължителен праг от 2 % за избирателни райони, излъчващи над 35 членове на ЕП. Формулировката е основана на идеята по-високият брой места в избирателен район, предмет на праговете, да бъде компенсиран с минимален задължителен праг, с цел избягване на дискриминационното третиране. Предвижда се разпоредбата да влезе в сила за европейските избори през 2024 г. \r\nРазпоредбата относно гласуването в трети страни дава възможност, в съответствие с националните избирателни процедури,  по желание да се предприемат мерки, позволяващи на гражданите, пребиваващи в трети държави, да гласуват на изборите за ЕП. Комисията представи приетия същия ден пакет по разширяването. Българското председателство приветства представените доклади и изрази надежда за конструктивна работа в Съвета в следващите седмици с оглед приемането на заключения през юни. \r\nМного сме доволни от препоръката на ЕК за започване на преговори с Република Македония и Албания. Надявам се на юнския Съвет да вземем решение за започване на преговори. Благодаря на Комисията, коментира пред журналисти министър Екатерина Захариева. \r\nЕК информира министрите за актуалното състояние на върховенството на закона в Полша и продължаващия диалог с полските власти. Съветът ще се върне на въпроса на следващото си заседание през май.", "date": "2018.04.17", "title": "МВнР: Съветът “Общи въпроси” обсъди реформата в европейското изборно законодателство"}
{"url": "http://www.focus-news.net/news/2018/04/17/2512117/blagoevgrad-sled-31-may-shte-zapochne-podavaneto-na-zayavleniya-klasiraneto-na-uchenitsite-i-obyavyavane-na-klasiraneto-za-parvoklasnitsi-v-oblastta.html", "text": "Дейностите, свързани с организацията на приема на първокласници в област Благоевград, започна отдавна. Това каза за Радио „Фокус“ – Пирин Методи Попов, началник отдел „Инспектиране и организационно-методическа дейност“ към Регионално управление на образованието (РУО)-Благоевград. Той отбеляза, че има издадена заповед на началника на РУО – Благоевград, с която са определени задълженията на директорите във връзка с организирането на приема на децата. „Към момента се получава информация от директорите за това какъв училищен учебен план са утвърдили, така че дейностите текат в момента. Ако обаче Ви интересува кога ще започнат същинските дейности по подаването на заявления, класирането на учениците и обявяване на класирането, то това ще се случи в края на месец май – след 31, когато децата от подготвителните групи ще получат своите уверения за завършена група“, подчерта Попов.\r\nЛивия НИНОВА", "date": "2018.04.17", "title": "Благоевград: След 31 май ще започне подаването на заявления, класирането на учениците и обявяване на класирането за първокласници в областта"}
{"url": "http://www.focus-news.net/news/2018/04/17/2512119/kyustendil-dupnitsa-i-sapareva-banya-shte-badat-domakini-na-izklyuchitelno-silno-sastezanie-po-koloezdene-v-kraya-na-mesets-may.html", "text": "Дупница и Сапарева баня ще бъдат домакини на изключително силно състезание по колоездене в края на месец май. Това съобщиха от пресцентъра на Община Дупница. Надпреварата е за Купа „Долчини“ и ще премине в два дни – 26 и 27 май. На пресконференция по този повод присъстваха кметът на Дупница инж. Методи Чимев, управителят на белгийската компания Любослав Венков, началникът група „Пътен контрол“ Радослав Стоилков, началникът на участъка в курортния град Крум Иванов и Милен Колев, експерт от Община Сапарева баня. \r\n„За Дупница ще бъде истинско удоволствие да приеме подобен старт. Убеден съм и за колегите от Сапарева баня. Благодаря на г-н Венков, както за усилията по организацията, така и за гласуваното ни доверие. Аз лично нямам спомен подобно мащабно състезание да е провеждано на територията ни с над 200 състезатели от Европа и с техните съпътстващи екипи. Прегърнахме веднага предложението и идеята да реализираме състезанието. Това ще бъде отлична възможност да презентираме и Дупница и Сапарева баня и затова, каквото е необходимо ще направиме по организацията“, заяви инж.Чимев. „За Сапарева баня ще бъде удоволствие да сме домакини на подобно колоездачно състезание. Вече имаме опит в организацията на голямо състезание, каквото бе Световното първенство по планинско бягане преди 3 години. Надяваме се, че ще донесем емоции на зрителите, състезателите ще бъдат доволни, а състезанието ще стане традиционно“, заяви Колев. „В рамките на два дни ще бъдат състезанията, както за професионалисти, така и за различните възрастови групи. Благодаря на г-н Чимев и на Сапарева баня, че приеха да се ангажират с един голям като мащаб и организация проект. Убеден съм, че зрителите ще станат свидетели на много интересни състезания и не случайно сме подготвили различни трудности за професионалистите, подрастващите състезатели, както и за аматьорите и ветераните“, обясни Венков. „Ще има и демонстративни стартове за децата от детските градини на Дупница и училищата, за да се запалят по този спорт. Ще има награди за всички тях от спонсорите на тура. Наградният финансов фонд е 3 000 лева, отделно традиционните купи, медали и индивидуални награди“,допълни Венков. „Това състезание ще бъде своеобразно Балканско първенство, защото ще вземат участие състезатели от Македония, Гърция, Сърбия, чакаме Румъния и други. Много е вероятно да участва и най-добрият състезател на България, който е професионалист в за Марсилия – Николай Михайлов, но изчаква програмата да види, за да потвърди. Най-добрите български колоездачи ще бъдат със сигурност. Ще разчитаме на доброволци по организацията за самите състезания, както в Дупница, така и в Сапарева баня“, заключи Венков.\r\nГолемият старт ще бъдат от пл. „Демокрация“ в Дупница, през Сапарева баня, където ще има няколко обиколки и финалът ще бъде в курорта „Паничище“, а общата дължина е 111,6 км. Различните стартове са с различни дължини.\r\nРадослав Стоилков и Крум Иванов заявиха, че ще създадат необходимата организация, както за безопасността на състезателите, така и на зрителите. Полицията вече е направила обход на маршрутите. Един от стартовете се очаква да бъде излъчван и пряко по БНТ, обявиха организаторите.\r\nЗаписванията за състезанията, както за професионалисти, а също така и за любители-юноши, аматьори, ветерани става на електронната платформа cup.doltcini.com", "date": "2018.04.17", "title": "Кюстендил: Дупница и Сапарева баня ще бъдат домакини на изключително силно състезание по колоездене в края на месец май"}
{"url": "http://www.focus-news.net/news/2018/04/17/2512118/sport-misha-zverev-se-klasira-na-treti-krag-na-tenis-turnira-v-monte-karlo.html", "text": "Германецът Миша Зверев победи Лукас Пуйе в мач от четвърти кръг на тенис-турнира в Монте Карло с резултат – 2:6, 6:1, 7:6.\r\nВ следващия кръг той ще играе с победителя от двубоя Фабио Фонини от Италия и Ян-Ленард Щруф от Германия. Виктор Турмаков", "date": "2018.04.17", "title": "Спорт: Миша Зверев се класира на трети кръг на тенис-турнира в Монте Карло"}
{"url": "http://www.focus-news.net/news/2018/04/17/2512120/sofiya-vavezhda-se-vremenna-zabrana-za-parkirane-na-pl-knyaz-aleksandar-i-na-18-april.html", "text": "Въвежда се временна забрана за паркиране на пл. „Княз Александър I“. Това съобщиха от пресцентъра на Столична община. От 8.00 часа до приключване на мероприятието на 18 април се забраняват престоят и паркирането на пътни превозни средства, с изключение на автобусите и автомобилите превозващи участниците в събитието на пл. „Кн. Александър I“, без да се засягат местата в режим „служебен абонамент“ . Събитието е организирано от Конфедерация за защита правата на децата.", "date": "2018.04.17", "title": "София: Въвежда се временна забрана за паркиране на пл. „Княз Александър I“ на 18 април"}
{"url": "http://www.focus-news.net/news/2018/04/17/2512121/stoyan-lazarov-bchk-smolyan-v-nachaloto-na-yuni-shte-zapochnat-proverkite-na-baseynite-v-oblastta.html", "text": "През първата седмица на месец юни ще започнат проверките на басейните в област Смолян, като тогава е и седмицата на водното спасяване. Това каза за Радио „Фокус“ – Смолян Стоян Лазаров – специалист „Водноспасителна служба“ към Областния съвет на БЧК – Смолян. По думите му, към края на 2017 г. в областта има около 60-65 басейна, но при проверките през юни, техният брой ще се актуализира. Лазаров поясни, че голяма част от тях са закрити басейни и работят само през зимния сезон. Работещите целогодишно басейни в областта са около 45. До провеждането на проверките, в БЧК – Смолян ще се проведе курс за водни спасители, който ще започне към 10 май. Лазаров, отбеляза, че има желаещи да станат спасители и изрази надежда те да се добри плувци и да покрият нормативите, за да има подготвени кадри преди началото на летния сезон. Той уточни, че в годината е необходимо поне два курса за водни спасители да се провеждат в област Смолян, за да се покрият нуждите в региона. Той не скри, че част от завършилите курса отиват на работа по Черноморието или в чужбина, затова на година в областта има нужда от 20 до 25 нови спасители.\r\nНели ГЕРГЬОВСКА", "date": "2018.04.17", "title": "Стоян Лазаров, БЧК – Смолян: В началото на юни ще започнат проверките на басейните в областта"}
{"url": "http://www.focus-news.net/news/2018/04/17/2512105/a1on-makedoniya-zoran-zaev-poluchihme-bezuslovna-preporaka-ot-evropeyskata-komisiya-no-vse-oshte-imame-neresheni-problemi.html", "text": "Министър-председателят на Македония Зоран Заев заяви, че Република Македония получава безусловна препоръка от Европейската комисия за започване на преговори за членство в ЕС, но въпреки това, държавата все още има проблеми, които трябва да бъдат решени, предава македонската медия „A1oN“.\r\n„Ние като правителство от самото начало сме прозрачни и не крием, че все още има проблеми. Европейската комисия специално изтъкна, че проблемите, които се срещат в икономиката, сигурността, публичната администрация и корупцията, трябва да бъдат решени“, заяви Заев.\r\nТой подчерта, че това е исторически ден за Република Македония и че държавата е стъпка напред в европейската интеграция.\r\n„Гражданите избраха демокрация, честни парламентарни избори с избора на това правителство решиха Македония да се интегрира в ЕС и НАТО, което е възможно най-бързо. Те имат най-голямото признание за това постижение“, допълни Заев.\r\nМинистър-председателят на Република Македония заяви, че досега препоръката на Европейската комисия беше замразена поради политическата криза, която засегна страната. С получаването на тази препоръка министър-председателят Заев каза, че кризата определено е преодоляна и Македония може да продължи напред.\r\n„ Ние не спираме тук, това е вятърът да се движи напред. Искаме да разрешим проблема с името с Гърция в най-кратки срокове, за да може Македония да се присъедини към НАТО до юни“, добави още Заев. Виктор Турмаков", "date": "2018.04.17", "title": "„A1oN“ (Македония): Зоран Заев: Получихме безусловна препоръка от Европейската комисия, но все още имаме нерешени проблеми"}
{"url": "http://www.focus-news.net/news/2018/04/17/2512125/veliko-tarnovo-okrazhnata-prokuratura-predade-na-sad-politseyski-sluzhitel-za-podkup.html", "text": "Окръжна прокуратура – Велико Търново внесе в съда обвинителен акт срещу 45-годишен полицейски служител за подкуп, съобщават от Апелативна прокуратура – Велико Търново.\r\nОбвинението срещу Андрей М е за това, че на  19 февруари миналата година, около 02.30 часа, в  на улица ”Дунав”в град Свищов, в качеството си на длъжностно лице и полицейски орган – старши полицай в група „Охранителна полиция“ на Районно управление – град Свищов при Областната дирекция на МВР, поискал и приел от Т. Т.  40 лева. Парите били дадени с цел да не бъдат съставяни актове за установяване на административни нарушения, допуснати от шофьора и пътниците в автомобила по Закона за движение по пътищата, които не използвали обезопасителни колани при управление и пътуване в лек автомобил, а Т. Т. не подал в срок до 30 дни заявление за издаване на нова лична карта, тъй като собствената му лична карта била повредена.  Предстои насрочване на делото за разглеждане от съда.", "date": "2018.04.17", "title": "Велико Търново: Окръжната прокуратура предаде на съд  полицейски служител за подкуп"}
{"url": "http://www.focus-news.net/news/2018/04/17/2512123/sliven-ot-26-may-zapochva-priemat-na-parvoklasnitsi-v-obshtinata.html", "text": "1300 са  били първокласниците в община Сливен през учебната 2017 година. По данни на Община Сливен 1200 от тях са били записани и са тръгнали на училище. Това сочи справка в регистъра на електронната система за прием. За новата учебна година родителите на първокласниците ще могат да подават заявления  в електронната система за прием  от 26 май. Електронната страница е достъпна чрез банер от официалния сайт на Община Сливен.  На 25 май до 17.00 ч. ще бъдат обявени свободните места за първо класиране, а модулът за регистрация на заявления за участие в приема ще бъде активиран на 26 май от 10.00 ч.\r\nВ сайта за прием родителите могат да намерят информация за начина на регистрация, районите на училищата на територията на града, графикът на дейностите по приема. Приемът на учениците в 1 клас се осъществява чрез централизирано електронно класиране. Освен по електронен път, родителите ще могат да подадат своите заявления и на място в училището, за което ще кандидатстват по първо желание. В съответствие с утвърдения график за прием, в периода 25 май – 29 юни ще бъдат извършени три класирания, а в случай, че след третото класиране има все още свободни места в училищата, може да се извършат и допълнителни извънредни класирания. Информация за това родителите ще могат да намерят в раздел Новини на специализирания сайт за прием. Важно е родителите да знаят, че при класирането на децата няма да се има предвид регистрационния номер, датата и часа на регистрация.\r\nВлезлите в сила промени в Наредба за организация на дейностите в училищното образование на Министерство на образованието и науката наложиха изменение на Наредбата за приемане на ученици в първи клас на общинските училища на територията на Община Сливен, което беше гласувано на заседание на  Общински съвет – Сливен през месец март. За родителите е важно да знаят, че водещ критерий за прием е близостта на училището до настоящия или постоянния адрес на детето. При спазване на водещия критерий децата се разпределят в четири групи според периода на уседналост и разположение на адреса в или извън прилежащия район на училището. Децата се подреждат в групите в низходящ ред според получения сбор от точки по критериите, като при равни условия се класират на случаен принцип със случайни числа чрез компютърната система.\r\nНаредбата за прием на учениците в първи клас е налична на официалния сайт на Общински съвет Сливен в раздел Наредби и на специализирания сайт за прием.", "date": "2018.04.17", "title": "Сливен: От 26 май започва приемът на първокласници в общината"}
{"url": "http://www.focus-news.net/news/2018/04/17/2512127/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-natsionalen-stadion-vasil-levski-na-18-april.html", "text": "Въвежда се временна организация на движението във връзка с футболна среща на Национален стадион „Васил Левски“ . Това съобщиха от пресцентъра на Столична община.\r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва : \r\nОт 20.00 часа на 18 април до приключване на футболната среща по алеите в непосредствена близост до Националния стадион „Васил Левски“.\r\nОт 12.00 до 20.00 часа на 18 април  на моста пред Национален стадион „Весил Левски“ – 49 паркоместа и на ул. „Генерал Гурко“ между ул. „Любен Каравелов“ и бул. „Евлоги и Христо Георгиеви“ -50 паркоместа. \r\nОт 17.00 часа на 18 април до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n-ул. „Ген.Гурко“ между бул. „Васил Левски“ и бул. „Евлоги и Христо Георгиеви“,\r\n-бул. „Евлоги и Христо Георгиеви“ между пл. „Орлов мост“ и бул. „Черни връх“ \r\n-бул. „Драган Цанков“ между бул. „Евлоги и Христо Георгиеви“ и бул. „Пейо Яворов“.", "date": "2018.04.17", "title": "София: Въвежда се временна организация на движението във връзка с футболна среща на Национален стадион „Васил Левски“ на 18 април"}
{"url": "http://www.focus-news.net/news/2018/04/17/2512122/lokalno-makedoniya-otnosheniyata-mezhdu-atina-i-ankara-prezhivyavat-period-na-nestabilnost-spored-aleksis-tsipras.html", "text": "Гръцкият министър-председател Алексис Ципрас заяви, че отношенията между   Атина и Анкара преминават през „период на нестабилност“, отбелязвайки, че Гърция няма да преговаря нито за част от своята територия, предава македонското електронно издание „Локално“.\r\nЦипрас допълни, че за източния си съсед  Гърция има и „послание за сътрудничество“,  и „послание за решителност“. „Много пъти, наистина сме се озовавали в трудни времена,  сблъсквали сме се  с поведение, за което няма оправдание, с провокативна и агресивна позиция на нашите съседи. И наистина, тези дни преминаваме през такъв период на нестабилност, която не е в съответствие с принципите на добросъседство, нито с международните правила“, убеден е гръцкият премиер.\r\nТой допълни, че страната му иска сътрудничество, взаимно уважение и мирно съжителство със своите съседи. „Гърция не заплашва никого, но не се и страхува от никого. И Гърция може да защити суверенните си права“,  заключи Ципрас. Агенция „Фокус“ припомня: \r\nОтношенията между Гърция и Турция се влошиха през последните седмици заради оспорваната граница в Егейско море и правото за проучване на нефт и газ по крайбрежието на остров Кипър. Въпреки че са съюзници в НАТО, отношенията между двете страни често биват сериозно обтегнати през последните десетилетия, най-вече заради териториалните спорове на Егейско море и във връзка с Кипър, а дори три пъти са били на ръба на война от началото на 70-те години на миналия век .  Виктор Турмаков", "date": "2018.04.17", "title": "„Локално“ (Македония): Отношенията между Атина и Анкара преживяват „период на нестабилност“ според Алексис Ципрас"}
{"url": "http://www.focus-news.net/news/2018/04/17/2512126/stara-zagora-biblioteka-iskra-shte-izgrazhda-tvorcheski-prostranstva-za-detsa-i-tiyneydzhari-po-proekt-s-podkrepata-na-globalni-biblioteki.html", "text": "\"Библиотеката - моята първа сцена. Изграждане на творчески пространства за деца и тийнейджъри\" е името на новия проект на Библиотека „Искра”. Това каза пред журналисти Анна Кожухарова, директор на библиотеката, предаде кореспондент на Радио „Фокус“. Тя поясни, че този проект се реализира с подкрепата на Фондация „Глобални библиотеки – България” в изпълнение на договор с Министерство на културата. \r\nПартньори на библиотеката са Народно читалище „Пробуда”, село Копринка и Народно читалище „Зора”, село Голямо Дряново. „Този проект е удоволствие за екипа на библиотека \"Искра\" и партньорските организации“, каза Кожухарова. Тя посочи, че целите на проекта са създаване на нова библиотечна услуга, която да разшири възможностите на библиотеките по привличане на нови публики, да затвърди статута им на място за изява и смислено оползотворяване на свободното време при деца и юноши, развивайки техните компетенции в областта на културата и творческите изяви. Сред останалите цели на проекта са да бъдат проучени потребностите сред неползватели на библиотеките от общността с цел внедряване на нови услуги, да бъдат показани пред децата и юношите творчески практики, да бъде изградена увереност в собствените им умения. \r\nВ проекта ще бъдат обхванати деца и тийнейджъри на възраст между 6 и 14 години, които не са част от творчески формации и такива, които имат нужда от разширяване на своя кръг на общуване. В рамките на проекта те ще пишат, ще рисуват, ще плъстят и моделират, ще се занимават с фолклор, театър, грънчарство, плетене, бродиране, моден дизайн, фотография и ТВ „ Тийнейджър“. „ Все повече деца живеят в изолация, прекарвайки дълго време пред компютрите, телефоните, таблетите и губят връзка с изкуствата. Родителите нямат възможност да насърчават творческото развитие на децата си. В общината липсват общодостъпни безплатни места за творческо развитие и изява, в които децата и младежите да осмислят свободното си време“, каза още Кожухарова.\r\nИзградената в рамките на проекта творческа база ще бъде използвана за постоянно осмисляне на свободното време и за творчески изяви. Ще бъдат демонстрирани успешни практики между партньорите, ще бъдат организирани целогодишно съвместни изяви, конкурси, изложби и др. А опитът натрупан в проекта ще бъде споделен с читалищата в общината и образователните структури.\r\nФинансирането на проекта е в рамките на 4 хил. 710 лв. \r\nСлавяна ГАЙДАРОВА", "date": "2018.04.17", "title": "Стара Загора: Библиотека „Искра“ ще изгражда творчески пространства за деца и тийнейджъри по проект с подкрепата на „Глобални библиотеки“"}
{"url": "http://www.focus-news.net/news/2018/04/17/2512124/blagoevgrad-hh-natsionalen-uchenicheski-praznik-za-hlyaba-nash-shte-se-provede-v-grada-na-20-i-21-april.html", "text": "ХХ Национален ученически празник „За хляба наш…” ще се проведе в Благоевград, съобщиха от общината. Инициативата ще бъде на 20 април от 16.00 на площад „Народни будители“. По традиция празникът ще започне с благославяне на хляба. Веднага след това ще бъдат представени и наградените творби. Празникът ще продължи на 21 април от 9.00 часа в Център за личностно и творческо развитие на децата на Благоевград (сградата на Младежки дом), където учениците ще защитават своите научни разработки, участващи в конкурса. На площад „Народни будители“ от 10.00 часа ще бъде представянето в конкурса на част „Обреди и драматизации“. В 15.30 часа програмата продължава с конкурсите „Млад дизайнер“ и „Слънцето в житния клас“. От 18.00 часа е началото на тържествената част на ХХ Национален ученически празник „За хляба наш…” , в която ще бъдат връчени наградите на отличените участници.  Националният ученически празник  „За хляба наш....” има за цел да разшири научните познания за производството и значението на хляба, да запознае с българските традиции и обичаи, свързани с хляба и хлебните продукти и проучване традициите на други европейски народи.Идеята е и да се повиши интересът на учениците към  творческа, изследователска, събирателска и краеведческа дейност, както и изграждане на интерес към професиите, свързани с производството на хляб.", "date": "2018.04.17", "title": "Благоевград: ХХ Национален ученически празник „За хляба наш…” ще се проведе в града на 20 и 21 април"}
{"url": "http://www.focus-news.net/news/2018/04/17/2512129/sport-grigor-dimitrov-igrae-treti-set-sreshtu-pier-yug-erber.html", "text": "Григор Димитров  играе трети сет срещу французина Пиер Юг Ербер на втори кръг на тенис-турнира в Монте Карло. \r\nРезултатът до момента е 3:6, 6:2.  Виктор Турмаков", "date": "2018.04.17", "title": "Спорт: Григор Димитров играе трети сет срещу Пиер Юг Ербер"}
{"url": "http://www.focus-news.net/news/2018/04/17/2512130/blagoevgrad-dva-zlatni-medala-ostanaha-v-bansko-na-proveloto-se-prez-uikenda-darzhavno-parvenstvo-po-kanadska-borba.html", "text": "Два златни медала на провелото се в Банско от 13 до 15 април Държавно  първенство по канадска борба, останаха в града под Тодорка. Това съобщиха от пресцентъра на Общината. Банскалията Георги Цветков и състезател на местния клуб Армспорт, триумфира на лява ръка, където срази съпротивата на Пламен Кисов, а след това и на дясна, преборвайки Георги Георгиев. Така той намери своето заслужено място в националния отбор в най-тежката категория.Над 500 атлети от цяла България премериха сили в първенството, като друг от интересните финали беше  в категория мъже до 80 кг., където Европейският шампион Божидар Симеонов победи Димитър Дановски, също така Димитрина Димитрова победи Ина Банева. Спортният форум бе квалификация за предстоящото Европейско първенство по канадска борба, което ще бъде домакинствано от София на 25 май. Националните ни състезатели ще участват също и в предвиденото за месец октомври Световно първенство в Анталия, Турция.", "date": "2018.04.17", "title": "Благоевград: Два златни медала останаха в Банско на провелото се през уикенда Държавно първенство по канадска борба"}
{"url": "http://www.focus-news.net/news/2018/04/17/2512138/pernik-kmetat-vyara-tserovska-zaradva-mladite-sportisti-ot-detsko-yunosheskata-shkola-na-futbolen-klub-minyor-s-golyama-torta.html", "text": "С голяма торта кметът Вяра Церовска зарадва младите спортисти от детско-юношеската школа на футболен клуб “Миньор”, завърнали се от турнир в Италия. Това съобщиха от пресцентъра на Община Перник. Тя присъства на първата тренировка след успешното представяне на нашите момчета, които завоюваха 3-то място във възрастова група 12-13 години в спортната битка Gallini World Cup. На стадиона в кв. „Димова махала“ бяха и зам.-кметовете Денислав Захариев и Йордан Павлов, които също приветстваха младите надежди на „Миньор“. „Гордеем се с вас, мили деца, вие наистина сте едни истински спортсмени. Браво! Поздравявам ви за постиженията, бъдете здрави и все така упорити, отговорни и сериозни. С вашия труд и вашия треньор вие правите градът ни известен, където много перничани искат да го видят на върха в спорта. Догодина футболът ни отбелязва 100 години и това е едни прекрасен празник за нашия тим”, сподели кметът Вяра Церовска пред младите спортисти.\r\nЗам.-кметът Захариев пък заяви, че ръководството, школата и треньорите имат ясни цели. „Именно затова миналата година школата се прибра под шапката на клуба, за да може да бъде администрирано и тези млади футболисти да са под наблюдение, а целта и плана са все повече от тези деца да извървяват пътя към успеха и да имаме един силен гръбнак”, коментира  Захариев. Турнирът в Италия се провежда в Порденоне в продължение на 20 години. Възпитаниците на Георги Рошилков са излязли на терена срещу отбори от Италия и Дания. По време на посещението си кметският екип видя и ремонтираното помещение в сградата на стадиона. Те го нарекоха стаята на славата, защото там бяха наредени всички спечелени купи от младите футболисти.", "date": "2018.04.17", "title": "Перник: Кметът Вяра Церовска зарадва младите спортисти от детско-юношеската школа на футболен клуб “Миньор” с голяма торта"}
{"url": "http://www.focus-news.net/news/2018/04/17/2512112/plyus-info-spored-doklada-na-es-sarbiya-napredva-s-pregovorite.html", "text": "Европейската комисия в доклада за напредъка на Сърбия в процеса на интеграция в ЕС заявява, че преговорите напредват, а от 12-те отворени глави две са временно затворени, предава македонската медия  „Плюс Инфо“.\r\n„Общата скорост на напредъка на Сърбия зависи от напредъка в областта на реформите, по-специално бързата съдебна реформа, както и нормализирането на отношенията с Косово“, гласи  докладът на ЕК. В документа се подчертава, че икономическите реформи в Сърбия продължават да дават резултати, особено в областта на макроикономическата стабилност на страната, но нивото на публични и частни инвестиции остава ниско, а трябва да се подобри и бизнес средата за малките и средни предприятия.\r\n„Големите структурни реформи в публичната администрация, данъчните власти и държавните предприятия продължават да са непълни“,  се отбелязва в доклада, като се добавя, че трябва да се развива и да се засили административния капацитет, който отговаря за въпросите, които се отнасят до Европейския съюз.\r\nЕК препоръчва, че Сърбия трябва да се посвети на диалога с Косово, включително и прилагането на вече постигнатото споразумение за енергетиката, моста в Косовска Митровица, съвместно управление на граничните пунктове и признаване на дипломите.\r\nВъпреки констатираните напредък в областта на върховенството на закона, ЕК посочва, че Сърбия трябва да „засили усилията и да представи повече резултати, особено по отношение на осигуряване на условията за свободата на изразяване, засилване на независимостта и общата ефективност на съдебната система, за да осигури устойчив напредък в борбата срещу корупцията и организираната престъпност, включително прането на пари“. Виктор Турмаков", "date": "2018.04.17", "title": "„Плюс Инфо“: Според доклада на ЕС Сърбия напредва с преговорите"}
{"url": "http://www.focus-news.net/news/2018/04/17/2512140/burgas-blizo-2-000-sa-badeshtite-parvoklasnitsi-v-obshtinata.html", "text": "Бъдещите първокласници в община Бургас са 1961, а свободните места за първи клас са 2 280. Това каза за Радио „Фокус“ – Бургас Веселина Таралова, директор Дирекция „Образование и демографски въпроси“ към Община Бургас.\r\nПо думите й може да има малка промяна в броя, защото много често кандидатстват и деца от други общини, но места ще има места за всички.\r\nСпоред Таралова не се очаква закриване на училища или паралелки в по-малките населени места. Ако не достигат по 1-2 деца, Община Бургас винаги помага и дофинансира паралелките.\r\n„Регистрацията за прием на първокласници започва на 15 май.  Правилата вече са изнесени на сайта на Община Бургас. Новото при прием в първи клас е тежестта на адреса по местоживеене. За разлика от детските градини тежестта на постоянен  и настоящ адрес е еднаква. Има значение периода за местоживеене на детето. За повече от 3 г. се дават повече точки, за от 1 до 3 години и по-малко от 1 година, точките са малко по-малко. Всеки родител има право да избере 5 училища като подреди по приоритет“, допълни Таралова.\r\nВеселина НИКОЛОВА", "date": "2018.04.17", "title": "Бургас: Близо 2 000 са бъдещите първокласници в общината"}
{"url": "http://www.focus-news.net/news/2018/04/17/2512139/afp-nay-malko-10-hil-dushi-protestirat-v-erevan-sreshtu-noviya-ministar-predsedatel-na-armeniya.html", "text": "Най-малко 10 хил. души са се събрали в арменската столица, след като бившият президент на страната Серж Саркисян бе избран за министър-председател от парламента, въпреки продължаващите няколко дни протести, предава  AFP.\r\nПредседателят на опозицията Никол Пашинян, която организира протестите, съобщи, че „десетки хиляди души“ са се събрали на централен площад в града, за да осъдят усилията на Саркисян да засили властта си. Виктор Турмаков", "date": "2018.04.17", "title": "AFP: Най-малко 10 хил. души протестират в Ереван срещу новия министър-председател на Армения"}
{"url": "http://www.focus-news.net/news/2018/04/17/2512136/ministar-nikolina-angelkova-provede-v-arzhentina-rabotna-sreshta-s-indiyskiya-si-kolega-alfons-kananthanam.html", "text": "Министърът на туризма Николина Ангелкова проведе работна среща с Алфонс Канантханам - министър на електрониката и информационните технологии, културата и туризма на Индия, в рамките на срещата на върха на ресорните министри от Г20, която се провежда в Буенос Айрес. Това съобщиха от пресцентъра на Министерството на туризма. Двамата обсъдиха възможностите за сътрудничество в туристическата индустрия между двете държави и се обединиха около тезата, че развитието на дигиталните технологии и модерният маркетинг са от огромно значение за туризма. Индия е сред водещите 50 туристически пазара за България и през миналата година у нас са пребивавали близо 22% повече туристи от азиатската страна в сравнение с 2016 г. Индийските гости се интересуват от културно-исторически и фестивален туризъм, балнео- и СПА програми, сити турове, събитиен и други видове туризъм. Възможностите обаче са още по-големи, защото далечните пазари са сред перспективните приоритети на маркетинговата политика на министерството, поясни министър Ангелкова. Тя отбеляза също рекордните постижения на страната ни в туризма през последните две години и акцентира върху потенциала на България да привлича все повече инвестиции в сектора като дестинация за четири сезона. Сред предимствата на страната ни са едни от най-ниските корпоративни данъци, насърчаващи предприемачите да правят бизнес у нас. За целта създадохме Карта на инвестиционните проекти в туризма, която вече надграждаме с втори етап и нови предложения, каза българският министър на туризма.", "date": "2018.04.17", "title": "Министър Николина Ангелкова проведе в Аржентина работна среща с индийския си колега Алфонс Канантханам"}
{"url": "http://www.focus-news.net/news/2018/04/17/2512128/iliyan-yanchev-kmet-na-malko-tarnovo-v-posledno-vreme-protsesat-na-izselvane-na-mladite-hora-e-osezaem-i-se-useshta.html", "text": "В последно време процесът на изселване на младите хора е осезаем и се усеща. Това каза за Радио „Фокус“-Бургас, кметът на Община Малко Търново Илиян Янчев. „В селата остават възрастни хора, камбаната всеки ден се чува как бие, а млади хора не остават. Ако това продължи така без намесата на държавата, този район ще се обезлюди. Държавата не прави никакво усилие и не виждам да имат  конкретни планове, за да може да се спре този процес. Факт е, че големият град е само на 60км. Той е привлекателен и с повече възможности за младите хора. В Малко Търново са останали само роми, които лятото живеят на палатки. Нямат никакви условия за живот.   Община Малко Търново има 12 села. Повечето са с 50 или 100 души.  Единствено с.Звездец и с. Граматиково са по триста души. До днес не се прави нищо в тази посока. Ние по-нищо не се различаваме от Северозападна България“. По думите му Странджа е най-прекрасната планина. Важно е да се запазят  традициите, ритуалите, легендите, за да не се изгуби автентичността.  Всички се опитваме да запазим Странджа чиста. Интересът като туристическа дестинация е много голям. „Ще използвам една мъдрост на Александър Фол, който е открил нова наука тракологията. Той казва, че Странджа е планината на вечното завръщане“.\r\nЯнислава КРЪСТЕВА", "date": "2018.04.17", "title": "Илиян Янчев, кмет на Малко Търново: В последно време процесът на изселване на младите хора е осезаем и се усеща"}
{"url": "http://www.focus-news.net/news/2018/04/17/2512141/plovdiv-vremenno-e-ogranicheno-dvizhenieto-v-aktivnata-lenta-pri-km-112-na-am-trakiya-v-posoka-burgas-poradi-ptp.html", "text": "Временно е ограничено движението в активната лента при км 112 на АМ „Тракия“ в посока Бургас поради ПТП. Това съобщиха от пресцентъра на Агенция „Пътна инфраструктура“. Движението се осъществява в изпреварващата лента и се регулира от пътна полиция.", "date": "2018.04.17", "title": "Пловдив: Временно е ограничено движението в активната лента при км 112 на АМ „Тракия“, в посока Бургас, поради ПТП"}
{"url": "http://www.focus-news.net/news/2018/04/17/2512137/nad-11-g-za-angel-n-i-po-10-g-za-krasimir-d-i-tsvetan-m-postanovi-sadat-za-ubiystvoto-na-nyagol-p.html", "text": "За втори път Варненският окръжен съд – Варна призна за виновни тримата охранители и наложи следните наказания: 11,4г. „лишаване от свобода“ за Ангел Н., 10 г. „лишаване от свобода“ за Красимир Д. и 10г. „лишаване от свобода“ за Цветан М. Редуцираните с 1/3 наказания бяха наложени, след като държавното обвинение и защитата на подсъдимите се съгласиха да бъде приложена процедурата за съкратено съдебно следствие. В този случай съдът е длъжен задължително намалява наказанията, които е наложил с 1/3. Това съобщиха от Окръжен съд – Варна.\r\nСпоред разширения петчленен съдебен състав убийството е извършено по особено мъчителен начин за убития, с особена жестокост и по хулигански подбуди. Тримата мъже ще изтърпят наказанията при първоначален строг режим,  като времето, в което лицата са били задържани под стража ще бъде зачетено. Съдът оправда Ангел Н., Красимир Д. и Цветан М. по обвинението да са извършили деянието в качеството им на длъжностни лица, както и пострадалия Нягол П. да е бил в безпомощно състояние.\r\nДелото за убийството на Нягол П. в Гранд мол, извършено преди 3 години се гледа от нов съдебен състав на Варненския окръжен съд, след като бе върнато от въззивната инстанция за ново разглеждане в края на януари тази година.\r\nВ днешното съдебно заседание държавното обвинение настояваше за присъди близки до максималния размер за този вид престъпление – 19г. за Ангел Н., 18г. за Красимир Д. и 17г. за Цветан М. Защитата на подсъдимите оспори убийството да е извършено с умисъл и посочи, че тримата мъже да изпълнявали заповедите на прекия си началник, който е свидетел по делото.\r\nОкръжен съд – Варна припомня хронологията на обвинението. На 14 март преди 3 години подсъдимите Ангел Н. (сега на 28г. от Кърджали) и Красимир Д. (сега на 26г. от Ямбол) от охранителната фирма „Джи Ем секюрити“ били уведомени по телефон от началник смяната, че на тяхното ниво има лице с вид на клошар, което просело пари. Било им разпоредено да го изведат от сградата. Охранителите отвели Нягол П. на „ниво -1″, пред залата за видеонаблюдение. Двамата  подсъдими започнали да стават агресивни, да бутат и да дърпат мъжа, с цел да го откажат от бъдещи посещения в мола. Започнали да отправят обидни думи към него и да му се подиграват. Имало негласно правило сред охранителите, лица с недобър външен вид или във видимо пияно състояние да бъдат „респектирани“ , след това да бъдат извеждани извън сградата. Респектирането целяло лицата, спрямо които се прилага да се въздържат от бъдещи посещения. Според обвинението именно пред залата за видеонаблюдение охранителите нанесли побой на жертвата. През това време охранителят Ангел снимал с мобилния си телефон някои от издевателствата. При всеки опит на жертвата да избяга от охранителите, побоят над него с ритници и юмруци по тялото продължавал. Тройната съдебномедицинска експертиза, назначена по време на разследването е отчела  над 57 удара по тялото на убития, довели до смъртта на Нягол.\r\nПрисъдата подлежи на обжалване или протест пред Апелативен съд – Варна.", "date": "2018.04.17", "title": "Над: 11 г. за Ангел Н. и по 10 г. за Красимир Д. и Цветан М. постанови съдът за убийството на Нягол П."}
{"url": "http://www.focus-news.net/news/2018/04/17/2512144/sport-grigor-dimitrov-se-klasira-na-treti-krag-na-turnira-v-monte-karlo.html", "text": "Българският тенисист Григор Димитров се класира на трети кръг на турнира в Монте Карло, след като победи французина   Пиер Юг Ербер с резултат 3:6, 6:2, 6:4.\r\nВ следващия кръг българинът ще се изправи срещу победителя в срещата между Алберт Рамос-Виньолас или Филип Колшрайбер.", "date": "2018.04.17", "title": "Спорт: Григор Димитров се класира на трети кръг на турнира в Монте Карло"}
{"url": "http://www.focus-news.net/news/2018/04/17/2512143/stara-zagora-s-poreditsa-ot-sabitiya-profesionalna-gimnaziya-ivan-hadzhienov-v-kazanlak-shte-otbelezhi-93-godini-ot-sazdavaneto-si.html", "text": "С поредица от събития Професионална гимназия „ Иван Хаджиенов“ в Казанлък ще отбележи 93 години от създаването си. Това каза за Радио „Фокус“ директорът на училището Марияна Демирева. Тя поясни, че в дните от 23 април до 4 май на витрините на Културно-информационен център на ул.“Искра“ 4  ще бъде представена експозиция, пресъздаваща ежедневието и учебния процес в Механото, както е известно още училището. „Празникът за поредна година ще обедини поколения хаджиеновци в различни инициативи“, каза Демирева. В дните до  27 април възпитаници на учебното заведение, успешно реализирали се в различни сфери на живота, ще се върнат отново в класните стаи и ще споделят с ученици и с преподаватели своя житейски опит и спомени от ученическите си години. До 20 април сили ще се състоят спортни срещи между  момичета и момчета от различни учебни заведения в региона – катерене, футбол, баскетбол и волейбол. В библиотеката на гимназията ще бъде подредена техническа изложба в периода 23 - 30 април. Ще се проведе и дискусия на тема „Из дебрите на българското кино “, като учениците ще бъдат запознати с историята на българската кинематография. На 18 април в рамките на езиково състезание възпитаници на училището ще демонстрират езикова култура и литературна компетентност. Кулминация в празничните прояви ще бъде шествието „Парад на професиите“ на 27 април в 16.30 ч. по улиците на града.\r\nСлавяна ГАЙДАРОВА", "date": "2018.04.17", "title": "Стара Загора: С поредица от събития Професионална гимназия „Иван Хаджиенов“ в Казанлък ще отбележи 93 години от създаването си"}
{"url": "http://www.focus-news.net/news/2018/04/17/2512145/pazardzhik-v-obshtina-peshtera-razvivat-sportnotrenirovachna-deynost-13-sportni-kluba.html", "text": "В община Пещера развиват спортно–тренировъчна дейност 13 спортни клуба, съобщи за Радио „Фокус“ – Пазарджик Добринка Смилянова, експерт по спортните дейности в Общината. През календарната 2017 г. и до момента, новооткрити спортни клубове в общината са СКТМ „Тенис на маса“, ММА „Лайф“ и СК по художествена гимнастика „Далия Старс“.  „През  изминалата година  спортните изяви на спортистите от клубовете са многобройни, както  и завоюваните от тях престижни награди. На специална церемония през месец декември кметът на общината  отличи с грамоти и купи 24 спортисти в 10 вида спорт, с което постави едно ново начало за награждаване на изявени спортисти, прославили общината на регионални, национални и международни спортни състезания“, уточни Смилянова. Тя допълни, че общината прави всичко възможно да инвестира в спортната инфраструктура, както и да субсидира спортните клубове.\r\nАлбена ЖИЛЕКОВА", "date": "2018.04.17", "title": "Пазарджик: В община Пещера развиват спортно–тренировъчна дейност 13 спортни клуба"}
{"url": "http://www.focus-news.net/news/2018/04/17/2512142/veliko-tarnovo-tri-predpisaniya-pri-konstatirano-nespazvane-na-zabranata-za-tyutyunopushene-na-zakrito-sa-izdali-inspektori-ot-rzi-ot-nachaloto-na-godinata.html", "text": "Три предписания при констатирано неспазване на забраната за тютюнопушене на закрито са издали инспектори от Регионалната здравна инспекция (РЗИ) - Велико Търново от началото на годината. За миналата година броят им е бил седем. Това обобщи за Радио „Фокус“ – Велико Търново зам.-директорът на Инспекцията д-р Красимира Петрова.  За миналата година са извършени са общо 3 930 проверки , част, от които съвместно с Районните управления на МВР в областта. Предписанията са издадени основно във Велико Търново, Павликени и Полски Тръмбеш. „През първото тримесечие на 2018 година са осъществени 919 проверки и са издадени 3 предписания – до управители на кафе-клубове и кафе във Велико Търново и Полски Тръмбеш. При осъществяването на контрола върху забраната на тютюнопушенето и анкетирането на жалбите се срещат редица трудности, като основната е високата обществена търпимост към тютюнопушенето“, обобщи още д-р Петрова. Тя уточни, че през миналата година във връзка с проблема в РЗИ – Велико Търново  са консултирани 228 лица – 155 жени и 73 мъже от Велико Търново, Павликени, Горна Оряховица и Свищов, с над 21 годишен стаж на пушене.\r\nЛуиза ТРАНЧЕВА", "date": "2018.04.17", "title": "Велико Търново: Три предписания при констатирано неспазване на забраната за тютюнопушене на закрито са издали инспектори от РЗИ от началото на годината"}
{"url": "http://www.focus-news.net/news/2018/04/17/2512148/smolyan-v-grada-shte-se-provede-peto-izdanie-na-festivala-na-ruskata-poeziya-pesen-i-tants-pusty-vsegda-budet-solntse.html", "text": "В Смолян ще се проведе пето издание на фестивала на руската поезия, песен и танц „Пусть всегда будет солнце”, съобщиха от пресцентъра на Община Смолян. Събитието ще се състои на 20 април (петък), от 10.00 часа в Зала № 1 на Родопския драматичен театър в Смолян. Организаторите са община Смолян, Регионалното управление на образованието, Национално движение русофили и Руски клуб-Смолян.", "date": "2018.04.17", "title": "Смолян: В града ще се проведе пето издание на фестивала на руската поезия, песен и танц „Пусть всегда будет солнце”"}
{"url": "http://www.focus-news.net/news/2018/04/17/2512147/veliko-tarnovo-45-000-leva-po-programa-pudoos-shte-badat-investirani-v-obshtina-svishtov.html", "text": "45 000 лева по програма ПУДООС ще бъдат инвестирани в Свищов и три населени места в общината. Подобно финансиране се получава за пръв път  от конкурса на МОСВ „За чиста околна среда“, съобщиха от пресцентъра Общината. 45 хиляди лева ще бъдат вложени в пет проекта насочени към повишаване на екологичната култура в сферата на опазване на околната среда, чрез почистване и облагородяване на паркове и исторически местности в град Свищов и селата Драгомирово, Овча могила, и Царевец. Единият от проектите касае пряко подрастващото поколение и е за двора на детската градина в с. Царевец. Одобрените проекти ще бъдат изпълнени в срок до пет месеца и целят облагородяване на конкретните площи в населените места и повишаване на екологичната култура на населението чрез включване с доброволен труд на жители и организации в дейностите за опазване на околната среда на местно ниво. Това ще допринесе за повишаване активността на жителите и отговорността за опазване на околната среда, което ще е предпоставка за екологично образование и възпитание на подрастващите. Районите ще бъдат почистени от битови и растителни отпадъци и озеленени, ще се оформят алеи и ще се изградят кътове за отдих /поставяне на пейки, кошчета за отпадъци, табелки/ и др. дейности. В детската градина ще се създаде подходяща образователно-възпитателна среда за формиране на позитивна нагласа към природата, съобразена с действащото законодателство. Всички проекти са съобразени със специфичността на достъпа до тях и където е необходимо, е предвидено улесняването му за безопасността на лицата със специфични физически потребности, възрастни хора и деца.\r\nОдобрените проекти са както следва:\r\n„Европейски облик на парка в Драгомирово“, с. Драгомирово. Общият бюджет на проекта възлиза на 9 880,00 лева и е с продължителност 3 месеца;\r\n- „Почистване и облагородяване на парк „Могилата“, с. Овча могила. Общ бюджет на проекта 11 045,00 лева и срок за изпълнение 5 месеца;\r\n- „Парк за отдих и детски игри в местност „Паметници“, гр. Свищов. Общ бюджет – 9 999,00 лева и срок на изпълнение 5 месеца;\r\n- „Чиста околна среда – моите първи зелени стъпки“, с. Царевец. Общ бюджет – 5 843,90 лв. и срок за изпълнение 5 месеца;\r\n- „Царевец – свят на красота и чиста природа“, с. Царевец. Общ бюджет на проекта–  9 920,00 лв. и срок на изпълнение 5 месеца.", "date": "2018.04.17", "title": "Велико Търново: 45 000 лева по програма ПУДООС ще бъдат инвестирани в община Свищов"}
{"url": "http://www.focus-news.net/news/2018/04/17/2512149/veliko-tarnovo-lineyka-e-bila-udarena-ot-lek-avtomobil-na-vhoda-na-grada-nyama-postradali.html", "text": "Линейка е катастрофирала на входа на Велико Търново, съобщиха от ОДМВР. Сигналът за произшествието е получен в 18.28 часа. По първоначална информация линейка, пътуваща от Свищов към Велико Търново, в района на тунелите на входа на града, е била ударена от лек автомобил. Специализираният автомобил е транспортирал възрастна жена с фрактура на крака. Пострадали при инцидента няма. Служители на „Пътна полиция“ регулират движението на мястото на катастрофата. Причините за произшествието са в процес на изясняване.", "date": "2018.04.17", "title": "Велико Търново: Линейка е била ударена от лек автомобил на входа на града, няма пострадали"}
{"url": "http://www.focus-news.net/news/2018/04/17/2512154/nimh-utre-vremeto-nad-po-golyamata-chast-ot-stranata-shte-bade-slanchevo-s-maksimalni-temperaturi-mezhdu-20-i-25.html", "text": "През нощта облачността от юг ще се разкъсва, но на места главно в Северозападна България ще има превалявания от дъжд. Ще е почти тихо, по Черноморието – със слаб северен вятър. Минималните температури ще са между 7° и 12°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология към БАН. Атмосферното налягане е по-високо от средното за месеца и ще продължи да се повишава. \r\nУтре над по-голямата част от страната ще бъде предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури ще са между 20° и 25°, по морския бряг – между 13° и 17°. Над Черноморието ще преобладава слънчево време, с по-значителна облачност в часовете преди обяд по северното крайбрежие. Ще духа слаб до умерен североизточен вятър. Дневните температури ще достигнат 13-17°. Температурата на морската вода е 11-12°. Вълнението на морето ще е 2-3 бала. Над планините облачността ще е по-често значителна, като повече слънчеви часове ще има в Източна България. На места главно в югозападните масиви ще има краткотрайни превалявания, възможно е и да прегърми. Максималната температура на височина 1200 метра ще е около 15°, на 2000 метра – около 7°. В четвъртък и петък ще има и слънчеви часове, но ще бъде и с по-значителни временни увеличения на облачността. На места ще превали краткотраен дъжд, в отделни райони придружен с гръмотевици. В четвъртък вятърът временно ще бъде северозападен, към вечерта в източните райони отново ще се ориентира от север-североизток, ще се усили и с него през нощта срещу петък и в петък ще нахлува сравнително хладен въздух. Дневните температури ще се понижават, като в петък максималните ще са предимно между 15° и 20°. В петък привечер облачността над по-голямата част от страната ще намалее и в събота ще бъде слънчево. Сутрешните температури ще са между 4° и 9°, през деня ще се затопли и максималните ще са около 20°.", "date": "2018.04.17", "title": "НИМХ: Утре времето над по-голямата част от страната ще бъде слънчево, с максимални температури между 20° и 25°"}
{"url": "http://www.focus-news.net/news/2018/04/17/2512155/kyustendil-s-normalna-intenzivnost-e-trafikat-po-avtomagistrala-struma-po-pat-e-79-kakto-i-po-napravlenieto-sofiya-kyustendil.html", "text": "С нормална интензивност е трафикът по автомагистрала „Струма”, по път Е-79, както и по направлението София – Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Слабо натоварен е трафикът по посока ГКПП „Гюешево”. Извършват се частични ремонти по пътя Кюстендил – София, в района на село Цървеняно. Ремонтите ще продължат до 18 април, водачите на моторни превозни средства трябва да се движат с повишено внимание. Поради изграждане на ново трасе от пътя Бобов дол – Жедна е въведена временна организация на движението. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. Движение в една лента в тунел “Дупница” в посока София – Благоевград поради краткотрайни ремонтни работи по отстраняване повреди в електрическото оборудване на тунела. Временното ограничение е в сила до 17 април.\r\nКристина МИТКОВА", "date": "2018.04.17", "title": "Кюстендил: С нормална интензивност е трафикът по автомагистрала „Струма”, по път Е-79, както и по направлението София – Кюстендил"}
{"url": "http://www.focus-news.net/news/2018/04/17/2512151/eurasia-daily-kiev-smyata-che-rusiya-nyama-da-razreshi-konflikta-v-pridnestrovieto.html", "text": "Специалният представител на Украйна в Приднестровието Виктор Крижановски смята, че „Русия не е готова да разреши конфликта в Приднестровието“. Заедно с ОССЕ, политическите представители на Киев и Москва са гаранти и посредници в разрешаването на конфликта край река Днестър, предава  Eurasia Daily.\r\nСпоред дипломата Украйна е готова да осигури коридор за извеждане на Оперативната група на руските войски, разположени в непризнатата Приднестровска народна република „не Русия не демонстрира готовност да ги изведе“.\r\n\"Ние  и днес сме съгласни  да използват територията ни, защото нашата принципна позиция е , че  руските войски трябва да се изтеглят от там, така че ние предоставяме на всички видове помощ\", - каза Крижановски.\r\nКишинев многократно е заявявал на международни площадки за необходимостта от оттеглянето на руската армия като задължително условие за по-нататъшен диалог с Тираспол.\r\nПосланикът на Молдова в Украйна Руслан Болбочан отбеляза, че страната му цели на политическо и дипломатическо уреждане на основата на зачитане на териториалната цялост и независимостта на Молдова в рамките на нейните международно признати граници с осигуряване на специален статут за Приднестровието.\r\nНа 12 април молдовският министър-председател Павел Филип обяви възможността да проведе преговори с киевските власти за изтеглянето на руски войски от Приднестровието през коридора в Украйна. По-рано Молдовският конституционен съд приравни руските миротворци с „окупационните сили“.\r\nОфициалният Тираспол смята, че руското присъствие не позволява на Молдова да повтаря въоръжената агресия и е възпиращо за радикалните политици.\r\nВицепремиерът на Русия Дмитрий Рогозин, в отговор на покана на молдовския Министерския съвет, заяви, че Русия няма да се оттегли своите военни единици от региона. Виктор Турмаков", "date": "2018.04.17", "title": "Eurasia Daily: Киев смята, че Русия няма да разреши конфликта в Приднестровието"}
{"url": "http://www.focus-news.net/news/2018/04/17/2512152/predstoyashti-sabitiya-v-stranata-za-18-april-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще се срещне с представители на ръководството на Съюза на българските писатели. Тази година творческото сдружение отбелязва 105-годишнината от основаването си. \r\n*** \r\nОт 09.00 часа Народното събрание ще проведе редовното си пленарно заседание. \r\n*** \r\nОт 10.00 часа в сградата на Министерски съвет ще се проведе седмичното правителствено заседание.\r\n*** \r\nОт 09.00 часа в Гранд хотел София министърът на енергетиката Теменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора“. \r\n***\r\nОт 09.00 в зала „Мусала“ на хотел Хилтън министърът на икономиката Емил Караниколов ще открие семинар на тема “Услуги, базирани на космически данни за развитие на регионални стратегии в цифровата икономика: Балкански и Черноморски перспективи”.\r\n***\r\nОт 10.00 часа в зала №142 е заседанието на работната група в Народното събрание, която ще подготви текстовете за промени в Закона за предучилищното и училищно образование. Промените ще регламентират мандатността на директорите в училищата, детските градини и началниците на Регионалните управления по образование.\r\n*** \r\nОт 11.00 часа в Съдебна палата ще се проведе брифинг на Прокуратурата, на който ще бъде оповестени подробности около ареста на кмета на район „Младост“ Десислава Иванчева. \r\n*** \r\nОт 11.30 часа кметът на София Йорданка Фандъкова ще представи програмата за ремонт и изграждане на пътна инфраструктура. Представянето ще се проведе в 1 зала на Столичната община. В пресконференцията ще участва зам.- кметът Евгени Крусев.\r\n***\r\nОт 11.30 часа в Министерски съвет на Р България Председателят на Софийски арбитражен съд при „Международна асоциация за правосъдие и арбитраж” - Мария Янева, ще подпише Споразумение за сътрудничество с Председателя на  Международния съд в Париж при „Международна арбитражна камара в Париж” /CAIP/- Бодуан Делфорж. На събитието ще присъстват министърът на правосъдието- г-жа Цецка Цачева и зам. министърът на икономиката- Александър Манолев.\r\n***\r\nОт 12.30 часа в Ротондата на V етаж на Министерството на образованието и науката министър Красимир Вълчев ще подпише споразумение с Дигитална национална коалиция за сътрудничество в областта на дигиталните технологии. От 12,00 часа в Националния археологически музей ще се състои церемония по връчване наградите на победителите във финала на Националния конкурс „Млади таланти“. \r\n***\r\nЕвропейският комисар Мариан Тейсен ще участва в двудневна неформална среща на социалните министри от ЕС в София. От 13:00 часа комисар Тейсен ще участва в заключителната пресконференция заедно с министъра на труда и социалната политика Бисер Петков.\r\n*** \r\nОт 14.30 часа в София Тех Парк кметът на София Йорданка Фандъкова ще присъства на откриването на Ден на осведомеността.  \r\n***\r\nОт 09.30 до 14.30 часа в Sofia Tech Park на бул. Цариградско шосе 111, сграда LABS, зала 125, ще се проведе Awareness Day. Домакини на събитието са Европейския институт за иновации и технологии и Министерство на образованието и науката на България. \r\n***\r\nОт 10.00 часа зала „Европа 1“ на хотел „Рамада София“ КТ „Подкрепа“ организира Втори Международен Дискусионен Форум, посветен на създаването на платформа за наблюдение на командированите работници, която ще работи с матрица от механизми за мониторинг на процесите на публикуване.\r\n***\r\nОт 11.00 часа в Национален пресклуб на БТА ще се проведе представянето на Карта на финансовата, бюджетна прозрачност и интегритет на общините 2018. \r\n***\r\nОт 12:00 часа в „+ това“ (ул. Марин Дринов 30) в София ще се проведе първият семинар от Академия за журналисти „Рак на белия дроб – иновации в диагностиката и лечението“. Организатор е АстраЗенека България. \r\n*** \r\nОт 10.30 часа в читалището на гр. Аксаково ще се състои среща по проект на Община Аксаково „Бъдещето на Европа - презареждане“.\r\n***\r\nОт 11.00 часа кметът д-р Емил Караиванов ще открие сградата на Център за иновативни услуги по проект \"Социално включване на хората с увреждания в община Асеновград и улесняване достъпът им до заетост\". \r\n***\r\nОт 13.30 часа в Градска библиотека “Паисий Хилендарски” ще се прожектира филмът „Скалите проговарят” по повод Международният ден за опазване на паметниците на културата.\r\n***\r\nОт 16.00 часа в общата читалня на РБ „Христо Ботев“ ще се проведе представяне от Николай Райков, автор на книги за приказки. \r\n*** \r\nОт 11.00 часа в кв. „Бузлуджа“, ул. „Драган Цончев“ 6 ще се проведе Церемония по първа копка на Кризисен център за лица.\r\n*** \r\nОт 18.00 часа в Зала 30 на Младежки дом ще се проведе Концерт на учениците от класа по пиано на Стефка Бочева.\r\n*** \r\nОт 19.00 часа в МДТ „Константин Кисимов“ ще бъде представена „Баядерка“ – оперета (Имре Калман), втора премиера.\r\n*** \r\nОт 20.00 часа в Клуб 7 ще се проведе Благотворително литературно четене, част от кампанията „Презареди“.\r\n*** \r\nОт 10.00 часа на тенис кортовете в кв. „Пролет“ ще се проведе Работилница „Захарно петле“ – игри и забавления.\r\n***\r\nОт 09.00 до на площад „Свобода“ Община град Добрич и Центърът за подкрепа за личностно развитие организират Панорама на средните училища.\r\n***\r\nОт 10.00 до 17.00 часа  в Общинския младежки дом ще се проведе „Панорама на средните училища в област Перник“.\r\n***\r\nОт 12.00 часа в Заседателната зала на НБ „Иван Вазов“ ще се проведе пресконференция по повод  проекта „Бебеландия в Библиотеката“. Участие в пресконференцията ще вземат ръководството на библиотеката, координиращите и реализиращи проекта и партньори. \r\n***\r\nОт 11.00 ч. в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етнически и интеграционни въпроси.\r\n***\r\nОт 13.00 часа в зала 21 на корпус 20 на Русенския университет ще се проведе семинар на тема „Иновативни методи в транспорта за опазване на околната среда“.\r\n***\r\nОт 18.00 часа пред ДКТ „Иван Димов“ ще бъдат открити 46-и Литературни дни „Южна пролет” – Хасково и Националния конкурс за дебютна литература.\r\n*** \r\nОт 10.00 часа в зала 363 на общината  ще се проведе семинар „Българското председателство на Съвета на Европейския съюз“ с участието на ученици от 9 до 12 клас.\r\n*** \r\nОт 10.30 часа в парка между Община Шумен и Регионалната библиотека Общината и „Екопак България“ организират детски празник и безплатното куклено шоу.", "date": "2018.04.17", "title": "Предстоящи събития в страната за 18 април (Агенция „Фокус“)"}
{"url": "http://www.focus-news.net/news/2018/04/17/2512131/makfaks-albanskiyat-vanshen-ministar-zayavi-che-preporakata-ot-ek-e-velik-den-za-stranata-mu.html", "text": "Албанският министър на външните работи Дитмир Бушати оцени препоръката на ЕК за започване на преговорите за присъединяването на страната му към ЕС като велик ден за нея, предава македонската медия  „Макфакс“.\r\nВ първата реакция на Тирана към препоръката на ЕК Бушати отбелязва, че реформите в страната са довели до резултати. Той добавя, че сега „ръкавите трябва да се запретнат“ още повече и реформите да продължат.\r\n\"Дълбоките реформи, които Албания взе в крайна сметка, донесоха плод, а е съвсем ясно, че регионът е част от Европа\", подчерта външният министър на Албания в своя профил в социалната мрежа „Туитър“. Виктор Турмаков", "date": "2018.04.17", "title": "„Макфакс“: Албанският външен министър заяви, че препоръката от ЕК е велик ден за страната му"}
{"url": "http://www.focus-news.net/news/2018/04/17/2512157/blagoevgrad-mokri-sa-patnite-nastilki-v-oblastta.html", "text": "Нормално натоварен е трафикът по автомагистрала „Струма“ и Главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Мокри и хлъзгави са пътните настилки в областта. В региона няма затворени пътища. Прохода Предел е отворен за преминаването на всички видове моторни превозни средства. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. През изминалото денонощие няма регистрирани тежки пътни инциденти.\r\nМокри са пътните настилки в областния център. Нормално интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nКристина МИТКОВА", "date": "2018.04.17", "title": "Благоевград: Мокри са пътните настилки в областта"}
{"url": "http://www.focus-news.net/news/2018/04/17/2512158/vidin-normalno-prohodimi-sa-patishta-v-oblastta.html", "text": "Нормално проходими са пътища в област Видин, каза за Радио „Фокус“ – Видин дежурният служител в Областно пътно управление – Видин. Той посочи, че най-много автомобили се движат по път I-1 Монтана – Видин в посока за граничен пункт „Дунав мост 2“. Натоварено е движението в участъка Видин – Дунавци. Във Видин трафикът е интензивен на входно изходните артерии на града и по бул. „Панония“. В централната градска част пред някои от светофарите и големите търговски обекти се образуват задръст", "date": "2018.04.17", "title": "Видин: Нормално проходими са пътища в областта"}
{"url": "http://www.focus-news.net/news/2018/04/17/2512156/ministar-nikolina-angelkova-razgovarya-s-uey-hongtao-zam-predsedatel-na-natsionalnata-administratsiya-po-turizam-na-kitay.html", "text": "Министърът на туризма Николина Ангелкова разговаря с Уей Хонгтао, заместник-председател на Националната администрация по туризъм и член на управляващата партия на Китайската народна република. Това съобщиха от пресцентъра на министерството. Двамата обсъдиха възможностите за сътрудничество, в рамките на срещата на ресорните министри от Г20, която се провежда в Буенос Айрес. Китай е сред 50-те водещи пазари за входящ туризъм за България, съобщи министър Ангелкова. И допълни, че за първите два месеца на година се нарежда на 32 позиция. През миналата година повече от 26 хил. китайци са посетили страната, като се отбелязва ръст от над 41 на сто, заяви още министърът. Тази година сред основните фокуси в Европа е инициативата „2018 г. – Година на туризма ЕС – Китай“, а потенциалът на китайския пазар е огромен, каза още министър Ангелкова. По данни за 2017 г. в европейските страни са отчетени повече 12,4 млн. туристически посещения на китайски граждани като ръстът спрямо 2016 г. е 18%. Очаква се в следващите години пътуванията на китайските туристи непрекъснато да се увеличава, коментира министърът. Тя информира събеседника си, че за следващия месец се планира обща среща за обсъждане на така наречения „Балкански маршрут“, който беше предложен да се създаде след срещата в София на високо ниво на министрите на туризма на държавите-членки на ЕС, каза министър Ангелкова. Тя обясни, че събитието е било от най-високия клас „А“  в програмата на Българското председателство на Съвета на ЕС, което страната поема за пръв път след приемането си през 2007 г. Г-н Уей Хонгтао поздрави министър Ангелкова за целенасочената политика за привличане на повече китайски посетители в страната и в Европа. И допълни, че по-добрият начин за популяризиране на страната е именно със специално разработени туристически продукти за Китай.", "date": "2018.04.17", "title": "Министър Николина Ангелкова разговаря с Уей Хонгтао, зам.-председател на Националната администрация по туризъм на Китай"}
{"url": "http://www.focus-news.net/news/2018/04/17/2512161/toplofikatsiya-sofiya-ead-izgotvya-grafitsite-za-godishen-otchet-na-uredite-v-zhilishtata-na-nad-33-hil-svoi-klienti.html", "text": "След окончателното приключване на отоплителен сезон 2017-2018г. „Топлофикация София” в качеството си на топлинен счетоводител вече изготвя графиците за отчет на уредите в жилищата на над 33 000 свои клиенти. Това съобщиха от пресцентъра на „Топлофикация София“ ЕАД. „Нашата практика, утвърдена в годините, е свързана с добрата комуникация между дружеството и упълномощените лица и домоуправителите в обслужваните от нас сгради. Това ни дава възможност своевременно да предупредим клиентите за датите на отчетите, за да могат и те да се съобразят с този процес и да осигурят достъпа до апартаментите си. Нещо повече, стремим се да договорим дни и часове, в които е най-удобно да бъдат отчетени уредите за дялово разпределение. Комуникацията с упълномощените лица в сградите помага да бъде осигурен своевременно и достъп до необитаемите жилища. По този начин избягваме допълнителните отчети и свързаното с това многократното преработване на годишните изравнителни сметки”, коментираха от столичната „Топлофикация“. Припомняме, че клиентите имат право на две дати за безплатен отчет на уредите от топлинните счетоводители. Посещението на едната от тези дати задължително трябва да бъде в извънработно време. Ако нямат възможност да осигурят достъп до жилището в тези дати, хората могат да се свържат с топлинния си счетоводител и да заявят дата за индивидуален отчет, която обаче се заплаща според  ценоразписа на съответната фирма. Потребителите трябва да знаят, че отчитането на всеки един апартамент в сградата оказва влияние върху изравнителните сметки на останалите. Съответно, при допълнително отчитане всички в рамките на етажната собственост получават коригирани изравнителни сметки. Важно е да се отбележи, че според действащата Наредба за топлоснабдяването, когато клиентът е осигурили достъп, но желае да направи рекламация, разполага със срок от 30 дни след получаване на първата изравнителна сметка. Ако не е осигурен достъп, потребителят може да поиска отчитане до 3 месеца след първата изравнителна сметки, но не по-късно от 1 октомври. След изтичане на този срок не се приемат рекламации и не се преработва изравнителната сметка. Изравнителните сметки имат пряка връзка с определянето на месечните сметки за топла вода и парно през следващия отоплителен сезон. Сметките за топла вода се изчисляват като количеството енергия за подгряване на топлата вода от последния изравнителен период се раздели на 12 и се умножи по действащата цена. Така сумите за топла вода в домакинствата са предвидими за година напред. Клиентите трябва да имат предвид, че ако в отделни имоти няма монтиран индивидуален водомер за топла вода, или той е повреден, или пък не е осигурен достъп за отчет, тогава се начислява разход по 140 литра  топла вода на обитател за едно денонощие на потребление. Освен това, при изготвянето на изравнителната сметка разликата между количествата вода, измерени от общия водомер за топла вода и сумата от показанията на индивидуалните водомери ще бъде разпределена върху сметките на имотите без водомери за топла вода. От днес мартенските сметки за парно и топла вода вече са на разположение на потребителите на Интернет страницата на дружеството – www.toplo.bg  и в  Центровете за обслужване на клиентите. През март 2018 г. средната месечна температура е била + 6 градуса С, докато през март 2017г. средната месечна температура е била + 9 градуса С. В резултат от по-ниската температура през март  2018г.  фактурираната топлинна енергия за месеца е 527 607 МВтч, докато през март 2017 г на клиентите са фактурирани 368 790 МВтч топлинна енергия. В резултат на тази разлика в месечните температури на двата месеца, съответно и корекционния коефициент за март 2018г. е по-висок. Месечните сметки се изготвят съобразно изискванията на Наредбата за топлоснабдяване, приета от Министерството на икономиката и енергетиката, в сила от 1 юни 2014г. на базата на реалната консумация във всеки отделен имот за предходния отоплителен сезон. Всеки клиент може да провери тези данни, които са отразени в окончателната изравнителна сметка за периода 1.05.2016 -30.04.2017 г. Напомняме, че прогнозните дялове се определят от топлинния счетоводител. Изключение правят  абонатите, които имат месечно отчитане на уредите за дялово разпределение. Потребителите могат да се ориентират в месечната си сметка като извършат последователно изчисленията, посочени в приложената графика. В резултат от прилагането на този метод на изчисление се избягват пиковите сметки през зимните месеци декември, януари и февруари.", "date": "2018.04.17", "title": "„Топлофикация София“ ЕАД изготвя графиците за годишен отчет на уредите в жилищата на над 33 хил. свои клиенти"}
{"url": "http://www.focus-news.net/news/2018/04/17/2512159/smolyan-predimno-suhi-i-normalno-prohodimi-sa-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, а температурите са положителни. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nДвижението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради голямото срутище остава затворен пътят Смолян – Средногорци, при разклона за село Тикале. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик в края на работния ден е по-интензивен по централните улици и входно-изходните артерии на града. До утре е удължен крайният срок за приключване на дейностите по пътя квартал Устово – Смолян. Движението там остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра.\r\nНели ГЕРГЬОВСКА", "date": "2018.04.17", "title": "Смолян: Предимно сухи и нормално проходими са пътищата в областта"}
{"url": "http://www.focus-news.net/news/2018/04/17/2512163/gabrovo-okolo-800-parvoklasnitsi-se-ochakva-da-vlyazat-v-klasnite-stai-v-uchilishtata-na-teritoriyata-na-oblastta-prez-septemvri.html", "text": "Около 800 първокласници се очаква да влязат в класните стаи в училищата на територията на област Габрово през септември. Това съобщи за Радио „Фокус“ – Велико Търново началникът на Регионалното управление на образованието Георги Маринов. Той съобщи, че са заявени 42 паралелки за прием в първи клас в училищата на територията на областта.  По думите му, сравнено в предходни години, има устойчивост на броя на заявените паралелки и на първокласниците. Вече е утвърден графикът на дейностите за осъществяване на прием в първи клас за учебната 2018/2019 година. Всяко едно училище е утвърдило план-прием със заповед на съответния директор и е публикувало информацията на интернет страницата си. Всеки директор е определил училищна комисия,  която да приема заявления за приема в първи клас. Приемът на заявления и на оригиналите на удостоверенията за завършена подготвителна група ще се извършва от 1 до 5 юни 2018 година. Първите списъци с приети деца ще бъдат обявени на 6 юни, а записването на децата на първо класиране ще е на 7 и 8 юни. Незаетите места след 1-во класиране ще бъдат обявени в 17.00 часа на 11 юни. Второто класиране  ще се извърши на 12 и 13 юни. Списъците на приетите деца след второ класиране ще бъдат обявени на 14 юни, а до 15 юни ще бъдат обявени останалите незавети места след второ класиране. „До 15 септември съответното училище ще изпрати в информационната система сведения за децата, които са записани и се надявам учебната година да започне спокойно и успешно за първокласниците“, посочи Георги Маринов. Той подчерта, че както и предходните години, и тази година при класирането на учениците, ще се спази критерият за близост на училище до адреса, на който живее ученикът. За момента няма информация за слети или маломерни паралелки. „Миналата година имаше маломерни паралелки, но се надявам тази година паралелките да се запълнят. Динамиката е различна, но ще стане ясно на първо класиране“, допълни Георги Маринов.\r\nПо думите ми са утвърдени 40 паралелки за прием след седми клас в габровските училища за следващата учебна година. Общият брой на учениците в тези паралелки е 1040. Разкрити са две нови специалности – „Електронна търговия“ в Професионалната гимназия по туризъм „Пенчо Семов“ в Габрово и „Производство на плочи и слоеста дървесина“ в ПГ „Марин Попов“ в Севлиево. Националната Априловска гимназия през учебната 2018/2019 година ще обучава ученици в профилите Обществен, Хуманитарен и Чуждоезиков, а Природоматематическа гимназия „Акад. Иван Гюзелев“ – в профилите Математически, Природни науки и Софтуерни и хардуерни науки. Продължава обучението в профила Физическо възпитание и спорт в СУ „Райчо Каролев“ в Габрово. Изпитите на седмокласниците по  Български език и литература и по Математика ще се проведат на 21 и 23 май. Документи за участие в приема за ученици, които са завършили 7 клас, ще се приемат от 20 юни до 26 юни 2018 година. До 3 юли ще бъдат обявени списъците с приетите ученици на първи етап на класиране. Те ще могат да се запишат в срок от 4 до 6 юли. Окончателното утвърждаване на осъществения план-прием ще стане на 14 септември.\r\nГеорги Маринов съобщи, че само едно училище на територията на област Габрово ще осъществи прием в пети клас. Това е Природоматематическа гимназия „Акад. Иван Гюзел\r\nНадежда КРЪСТЕВА", "date": "2018.04.17", "title": "Габрово: Около 800 първокласници се очаква да влязат в класните стаи в училищата на територията на областта през септември"}
{"url": "http://www.focus-news.net/news/2018/04/17/2512160/valentina-georgieva-rzi-blagoevgrad-ima-tendentsiya-za-namalyavane-na-tyutyunopusheneto-sred-naselenieto.html", "text": "Има  тенденция за намаляване на тютюнопушенето сред населението  в Благоевград. Това каза за Радио „Фокус“ – Пирин Валентина Георгиева, инспектор в отдел „Профилактика на болестите и промоции на здравето“ към Дирекция „Обществено здраве“ в РЗИ-Благоевград.  Тя отбеляза, че в Благоевград функционира специален кабинет, в който се оказва съдействие на хората, които искат да се откажат от вредния навик. По думите на Георгиева той е посещават от най-различни хора, които искат да се откажат от този вреден навик, но не знаят как или срещат затруднения да получат помощ. „При нас те получават помощ от квалифициран психолог, който работи към „Регионална здравна инспекция“ – Благоевград.  Гражданите могат да звънят ѝ  на телефонния номер, който  е обявен като гореща линия“, добави Георгиева. Тя допълни, че психологът към инспекцията помага на хората като им дава различни съвети и разговори. Валентина Георгиева отбеляза, че на телефона се  обаждат както жени, така и мъже. Инспекторът апелира към всички, които имат желание да подобрят качеството си на здравословен живот да се свържат със психолога в кабинета за  „Отказ от тютюнопушене“.\r\nКристина МИТКОВА", "date": "2018.04.17", "title": "Валентина Георгиева, РЗИ-Благоевград: Има  тенденция за намаляване на тютюнопушенето сред населението"}
{"url": "http://www.focus-news.net/news/2018/04/17/2512167/eadaily-nay-noviyat-korab-za-protivominna-otbrana-na-rusiya-shte-bade-spusnat-na-voda-v-sankt-peterburg.html", "text": "На 25 април 2018 г. „Средноневска корабостроителница“ ще отбележи церемонията по пускане на вода на най-новия кораб за защита от мини на ВМФ на Русия „Иван Антонов“, предава EADaily.\r\nМинистерството на отбраната на Русия съобщи, че „Иван Антонов“ ще се различава от основния кораб от серията „Александър Обухов“ с подобрени характеристики и архитектура на корпуса.  Той ще може да открива мини както във водата, така и на дъното. \r\nВодоизместването на  кораба е 890 тона, дължината 61 m, ширината 10 метра, скоростта 16,5 възела, екипаж от повече от 40 души. Корабът ще има висока маневреност.\r\n„Иван Антонов“ ще има уникален, най-големият в света корпус от монолитна стъклопластика, формиран по метода на вакуумната инфузия. Достойнство корпуса е , че ще има по-висока издръжливост в сравнение със стоманените, което ще му осигури по-голяма възможност за оцеляване при търсене на мини. Виктор Турмаков", "date": "2018.04.17", "title": "EADaily: Най-новият кораб за противоминна отбрана на Русия ще бъде спуснат на вода в Санкт Петербург"}
{"url": "http://www.focus-news.net/news/2018/04/17/2512164/sofiya-ogranichava-se-dvizhenieto-pri-km-36-na-am-hemus-v-posoka-sofiya-poradi-remontni-deynosti-na-viadukt-korenishki-dol.html", "text": "Ограничава се движението при км 36 на АМ „Хемус“, в посока София, поради ремонтни дейности на виадукт „Коренишки дол“. Това съобщиха от пресцентъра на Агенция „Пътна инфраструктура“. Моторните превозни средства до 12 т преминават двупосочно в платното за Варна. Ограничено е движението на МПС до 12 т от км 30 до км 47 между пътен възел „Ботевград“ и пътен възел „Витинска река“ като движението им се пренасочва по обходен маршрут: от п. в. „Ботевград“ по път II-17 - път I-1 Ботевград – София - АМ \"Хемус\" и обратно.", "date": "2018.04.17", "title": "София: Ограничава се движението при км 36 на АМ „Хемус“, в посока София, поради ремонтни дейности на виадукт „Коренишки дол“"}
{"url": "http://www.focus-news.net/news/2018/04/17/2512150/aneta-gencheva-kmet-na-obshtina-boynitsa-samo-1000-sa-zhitelite-na-obshtinata-imame-selo-s-dvama-zhiteli.html", "text": "Само 1000 са жителите на общината, имаме село с двама жители, каза за Радио „Фокус“ – Видин Анета Генчева, кмет на Община Бойница. Тя посочи, че през 2008 г. в общината е закрито село Халовски колиби. „Оттогава нямаме населено място, в което да няма жители. В Шепикови колиби имаме два души, но все пак има хора. В село Грацкови колиби жителите са 15 души. Но, в това село има големи къщи с големи градини и дворове. Тук през лятото все още има стопани, които се връщат по родните си домове, гледат градините си, има някакъв живот… В село Каниц са останали само 7-8 души“, каза Анета Генчева. Тя посочи, че населението в общината е предимно  възрастно, раждаемостта е много малка. „Няма никакво препитание в населените места. Общината като администрация се явяваме най-големия работодател“, обясни Генчева. Според нея тенденцията с обезлюдяването на Северозападна България трудно ще бъде спряна.\r\nАнна ЛОЗАНОВА", "date": "2018.04.17", "title": "Анета Генчева, кмет на Община Бойница: Само 1000 са жителите на общината, имаме село с двама жители"}
{"url": "http://www.focus-news.net/news/2018/04/17/2512166/veliko-tarnovo-predsedatelyat-na-obs-svishtov-d-r-kristiyan-kirilov-podkrepi-konkurs-na-stopanska-akademiya-na-tema-moyat-start-v-biznesa.html", "text": "По инициатива на Студентски съвет при СА „Д. А. Ценов“ – Свищов и с подкрепата на председателя на Общински съвет – Свищов д-р Кристиян Кирилов, на 17 април в Ректората на Стопанска академия се проведе за втора година конкурс на тема „Моят старт в бизнеса“, съобщиха от пресцентъра на Общината. Конкурсът бе адресиран до всички студенти в свищовската Алма матер, а за целта всеки участник трябваше да разработи проект на своята бизнес идея, която да представи под формата на мултимедийна презентация. В конкурса участваха 7 индивидуални участника, които презентираха проектите си пред жури в състав: Председател – гл. ас. д-р Юлиян Господинов, и членове – д-р Кристиян Кирилов, доц. Петя Иванова, доц. Марина Николова и доц. Искра Пантелеева. Преподавателите в журито са ръководители на различни катедри в Стопанска академия и са подбрани с цел обективното и максимално професионално оценяване на проектните предложения.\r\nОсновни критерии при оценяването бяха оригиналност и иновативност на бизнес идеята, реалистично и детайлно планиране, логическа обвързаност между отделните части на бизнес плана и умения за презентиране.\r\nПредседателят на ОбС – Свищов д-р Кирилов, който всъщност е и спонсор на конкурса, сподели с младите хора, че именно с изработването на бизнес-план е стартирал преди години частната си практика. Своят бизнес-план за развитие той успешно е защитил пред Бюрото по труда и благодарение на него е получил в аванс цялата сума от паричното си обезщетение, с която реализира своята частна ветеринарна практика, развивана от него и до днес. Със своята лична история д-р Кристиян Кирилов накара младите хора да повярват, че днешните им проекти, утре могат да бъдат реалност. Той приветства провеждането на конкурса, чрез който се стимулират студентите да развиват нестандартни идеи и да придобиват увереност в знанията и уменията си.\r\nПредседателят на журито гл. ас. д-р Юлиян Господинов благодари на инициатора на събитието и негов двигател Владислав Любенов, който е член на Студентския съвет в Академията, на председателя на Общински съвет – Свищов за предоставените финансовите средства за наградния фонд на конкурса, и на своите колеги за всеотдайната работа по провеждането му. Той се обърна и към студентите със следните думи: „Стопанска академия предлага много възможности за пътувания и срещи с работодатели, дали ще ги използвате – това зависи от вас и от това, дали сте активни докато учите. Ние инвестираме във вас време и знания, защото знаем, че вашите успехи са и наши успехи!“\r\nВ края на конкурса бяха връчени три парични награди за най-добите проекти, а всички участници получиха поощрителни награди и грамоти от организаторите.\r\nД-р Кристиян Кирилов също получи „Грамота за активно участие в академичния живот на СА „Д. А. Ценов“, с което му бе засвидетелствано внимание от страна на домакините.", "date": "2018.04.17", "title": "Велико Търново: Председателят на ОбС – Свищов д-р Кристиян Кирилов подкрепи конкурс на Стопанска академия на тема „Моят старт в бизнеса“"}
{"url": "http://www.focus-news.net/news/2018/04/17/2512165/zam-kmetat-na-karlovo-anton-minev-prez-sledvashtite-6-7-godini-broyat-na-detsata-v-obshtinata-nyama-da-namalyava.html", "text": "През следващите 6-7 години в община Карлово няма да има сътресения, свързани с намаляване броят на децата и закриване на училища. Това съобщи в предаването „Часът на Карлово” на Радио „Фокус”- Пловдив зам.-кметът Антон Минев. „В последните 10 години имаме запазване на броя на родените на територията на общината и той е между 400 и 450 деца, което е една постоянна тенденция. По думите на Минев в общината има текучество и динамика по отношение на военните и временно пребиваващите млади семейства, свързано със служба в 61 Механизирана Стрямска бригада. „Ако ги няма тях, демографската картина в общината няма да е по-различна от средната за страната”, твърди Минев. Като цяло населението в почти всички селища на общината е застаряващо, в третата възраст.\r\nСпоред него удвояване на раждаемостта се наблюдава през последните години в карловското село Климент. Т„Ако някога са се раждали по 10-15 деца, то сега се раждат по 35-40”, посочи Минев. По думите му това се обяснява с добрите условия на живот в селото и доброто управление на местния кмет, с помощта на община Карлово. Според зам.-кмета Антон Минев в Климент има и местна народопсихология.„Климентци се отличават от всички останали в общината, там има добър микроклимат. Самият кмет Мано Манов има много добра политика по отношение на традиции и подпомагане на млади майки, които могат да раждат и по този начин задържа хората в населеното място”, изтъкна Антон Минев. По думите му, кметът на Климент управлява вече четвърти мандат. Той е млад и изключително инициативен човек, а общината му помага с всички сили.\r\nАко това продължава така от община Карлово имат намерение да започнат процедура по възстановяване на училището, закрито през 2006 година. Детската градина в селото дава потенциал за възстановяване на училището, тъй като в селото има достатъчно деца, които сега пътуват до Карлово. Въпросът обаче е деликатен, тъй като училището ще се превърне в средищно, а съседните села няма да искат децата им да ходят там.“Всеки ще иска да бъде открито училището в неговото село и ще настъпи социално напрежение“, смята Минев.\r\nДругото селище в община Карлово, където се наблюдава демографски ръст, е село Розино. Децата там не могат да бъдат поети от детската градина и ги водят до Клисура.  „Този ръст в село Розино се дължи най-вече на раждаемостта на ромите“, посочи Антон Минев.\r\nТой заяви още, че едва около 18-20 деца се раждат годишно в град Калофер. По думите му Калофер е едно от населените места в Карловска община с демографски проблем, а училището е с минимален брой ученици. Населението там е изцяло българско.\r\nЗле е и град Клисура, там броят на децата не се е променял от години. Децата от село Розино посещават училищата и детската градина в градчето. „Причината за това може да се дължи на факта, че селищата са отдалечени от общинските и областните центрове”, смята зам.-кметът.\r\nНа територията на община Карлово има около 5200 ученика. В последните 10 години раждаемостта не се променя, по данни от . Променя се само съставът на населението и възрастовата му структура, като ромите съставляват 2/3 от всички.\r\nСпоред Минев Марино поле е от най-обезлюдените селища в Карловска община. „В момента постоянно пребиваващите жителите там са под 10 – около 7 души”, каза Минев. В селото няма дори администрация, обслужва се от съседните населени места. Чест от къщите в селото се поддържат от приходящи, които живеят в Карлово.\r\n„Макар и курортен център град Баня е едно от местата, където училището е в критично състояние. Там има нулеви паралелки в някои от класовете”, каза Антон Минев. Много от жителите на града работят в Карлово и по тази причина водят децата си на училище там. По думите на зам.-кмета на Карлово в Баня не се очертава промяна в демографската картина в следващите няколко години.\r\nЦветана ТОНЧЕВА", "date": "2018.04.17", "title": "Зам.-кметът на Карлово Антон Минев: През следващите 6-7 години броят на децата в общината няма да намалява"}
{"url": "http://www.focus-news.net/news/2018/04/17/2512168/rolyata-na-balgariya-kato-razpredelitelen-tsentar-na-energiynite-pototsi-v-yugoiztochna-evropa-obsadi-ministarat-na-energetikata-temenuzhka-petkova-sas-studenti-v-unss-obzor.html", "text": "Министър Теменужка Петкова разговаря със студенти от УНСС за ролята на България като разпределителен център на енергийните потоци в Югоизточна Европа по време 15-ото издание на Младежкия икономически форум. По време на разговора бяха засегнати теми като актуалния статус на междусистемните връзки със съседните държави, проектите за развитие на електропреносната мрежа и др. \r\nМинистър Петкова посочи, че за България е важно да създаде възможност за получаване на природен газ по различни маршрути и от различни източници, а не само от Русия, както е в момента. Тя обясни, че за тази цел се работи по няколко проекта, които целят изграждане на интерконекторни връзки с Гърция, Сърбия и Турция. По думите ѝ по този начин страната ни ще получи сигурност по отношение на доставките и конкурентни цени. \r\nДруга тема, която министър Петкова коментира със студентите от УНСС, е АЕЦ „Белене“. „Над 3 млрд. лв. са вложени в този проект и няма как с лека ръка да загърбим всичко, което е правено. Трябва да вземем решение какво ще бъде бъдещето му и как да бъде използвано това, което вече имаме – техника, вложения и т.н.“, поясни министър Петкова. Тя обясни, че това, което предстои, е до края на юни Парламента да възложи на министъра на енергетиката да предложи вариант за възможността това оборудване да бъде оползотворено по най-добрия начин. „Това решение трябва да бъде взето с най-голям консенсус, защото е за десетилетия напред. За да бъде взето такова решение, трябва да бъдат анализирани всички варианти и да се прецени кой от тях е най-щадящият за тази ситуация“, каза още тя.\r\nЕнергийният министър коментира и темата за АЕЦ „Козлодуй“, като обясни, че това, което правителството прави в това отношение, е да удължава живота на реакторите. „В края на миналата година успяхме да удължим живота на пети блок до 30 г., а в момента се прави същото и за шести блок. Надявам се и това да е успешно, защото е един от стожерите на българската енергетика“, заяви енергийният министър.\r\nМинистър Петкова посочи, че много важна част от българската енергетика е свързана и с електроенергетиката. „Имахме едно много сериозно предизвикателство в началото на нашия мандат – голямата задлъжнялост. Националната електрическа компания беше в изключително тежко финансово състояние, а когато едно такова структуроопределящо дружество е в такъв финансов колапс, нищо добро не очаква сектора като цяло“, каза още тя. По думите ѝ през 2014 г. НЕК е имала дефицит от 800 млн. лв., което означава невъзможност за функциониране. „И това, което успяхме да направим, е че сега очакваме НЕК за първи път от много години насам да отчете печалба от своята дейност, макар и малка. Което е ясен знак, че реформите в този сектор са успешни и това е правилната посока“, обясни министърът.\r\nТя коментира и темата за замърсяването на въздуха и посочи, че един от основните акценти за борбата с това е възможността за редуциране на въглищните централи, които се определят като едни от най-големите замърсители. „Миналата година Европейският съюз взе решение да бъдат завишени критериите и изискванията и това поставя много сериозно изпитание пред българската енергетика, защото този тип централи дават над 40% от енергетиката – например централите в Маришкия басейн и др.“, каза още министър Петкова и посочи, че това за България е голямо предизвикателство, защото страната ни няма възможност да реагира, тъй като това изисква много сериозен потенциал от време, възможности и анализи. „Затова това, което правителството прави, е да се възползваме от възможността за изключение от тези правила, така че да ни се даде възможност да запазим производството си на електрическа енергия от тези въглищни централи, защото те са основата и гръбнака на българската енергетика“, обясни министър Петкова.\r\nПо време на разговора министър Теменужка Петкова посочи, че винаги, когато прекрачва прага на УНСС, се вълнува и причината за това е, че е възпитаник на университета. Тя уточни, че шестима от министрите в настоящия кабинет също са минали тази финансова школа и посочи, че това е една гаранция за добро управление.\r\nЦветилена СИМЕОНОВА", "date": "2018.04.17", "title": "Ролята на България като разпределителен център на енергийните потоци в Югоизточна Европа обсъди министърът на енергетиката Теменужка Петкова със студенти в УНСС (ОБЗОР)"}
{"url": "http://www.focus-news.net/news/2018/04/17/2512153/dimitar-dimitrov-kmet-na-vetrino-obshtinata-sashto-e-zasegnata-ot-demografskata-kriza.html", "text": "Демографската криза като цяло е един огромен проблем в държавата. Това каза в интервю за Радио „Фокус“ – Варна кметът на Община Ветрино Димитър Димитров. „Община Ветрино също е засегната от тази криза. Варна, като мегаполисен град, е доста близо до общината, на около 40 километра. Така че, това създава проблеми. Големият град е винаги притегателен център за младите хора, но доколкото можем се стремим да задържаме младежите. На територията на общината има няколко малки цеха, предприятия, които създават работна ръка“, заяви още кметът.\r\nОчакванията са с отварянето на Историческия парк в село Неофит Рилски, община Ветрино, да бъдат ангажирани много хора откъм поддръжка, строителство и в осъществяването на основните дейности в историческия парк, което ще върне младите хора в региона. „Надявам се, по този начин да бъдат привлечени млади хора, от големия град, които да дойдат и да живеят тук, защото покрай историческия парк се предвижда изграждането на доста къщи за гости, атракцион, където ще се привличат туристи. Това ни е основната надежда и през 2019 година, на пролет, очакваме откриването на историческия парк“, подчерта още Димитър Димитров.", "date": "2018.04.17", "title": "Димитър Димитров, кмет на Ветрино: Общината също е засегната от демографската криза"}
{"url": "http://www.focus-news.net/news/2018/04/17/2512171/predstoyashti-mezhdunarodni-sabitiya-za-18-april-agentsiya-fokus.html", "text": "ОЗХО ще проведе заседание, посветено на случая \"Скрипал\".\r\n*** Индийският министър-председател Нарендра Моди е на посещение във Великобритания.\r\n*** Председателят на Европейската комисия Жан-Клод Юнкер и председателят на Европейския съвет ще проведат дебат в Европейския парламент.\r\n*** Държавният съвет на Куба ще бъде избран от Националното събрание на страната преди избирането на нов държавен глава.\r\n***", "date": "2018.04.17", "title": "Предстоящи международни събития за 18  април (Агенция \"Фокус\")"}
{"url": "http://www.focus-news.net/news/2018/04/17/2512173/ministar-lilyana-pavlova-predstavi-napredaka-na-balgarskoto-predsedatelstvo-pred-evropeyskiya-parlament.html", "text": "Четири месеца, след като министърът на Българското председателство на Съвета на ЕС Лиляна Павлова представи приоритетите на страната ни пред председателите на парламентарни комисии на Европейския парламент, днес тя отчете пред тях напредъка, постигнат по законодателните досиета през първата половина от ротационното ни Председателство. Това съобщиха от Министерството за Българското председателство. След изслушването всички председатели на комисии отбелязаха, че Българското председателството е постигнало реални резултати и страната е проявила силна политическа воля при взимането на важните за Европа решения. „Затворихме няколко от важните досиета, сред които тези за командироването на работниците, финансовото регулиране, мониторинг на емисиите на CO2 от тежкотоварните превозни средства, препоръката за чиракуване и др.“, отбеляза в отчета министър Павлова. Тя обърна внимание на постигнатото споразумение с ЕП относно финансирането на политическите партии, за промените в избирателния закон и подготовката на изборите на 23-26 май 2019 г. „Във финансовата и икономическата област работим за постигането на общ подход в Съвета относно мерките за намаляване на риска (RRM), важни за завършването на Банковия съюз. Организирахме ключови дебати за следващия бюджет на ЕС и за политиката на сближаване и сега очакваме предложенията на Комисията, които предстоят на 2 май. Наша цел е и приключването на целия Енергиен пакет и оставащите важни досиета в него, каза още министърът за Българското председателство. В социалната област тя отчете, че страната продължава да работи по файловете за баланса между професионалния и личния живот, прозрачните и предсказуеми условия на труд, координацията на системите за социална сигурност, а по Директивата относно канцерогенните вещества и пакета по мобилност в транспортния сектор искаме да постигнем споразумение с ЕП по време на нашето председателство. „Що се отнася до образованието, имаме много важни дискусии относно бъдещето финансиране на програмата \"Еразмус +\", предстои ни и първия триалог за Европейския корпус за солидарност“, отчете министърът. Лиляна Павлова отбеляза, че в областта на вътрешната и външната сигурност страната се стреми към максимален напредък във всички области – системата за убежище, охраната на границите, визовите ограничения и сътрудничеството между службите. Една от най-големите заслуги е предложеният нов подход по отношение на Дъблинския регламент за миграцията и убежището. Много важна за парламента и за председателството остава Директивата за Синята карта за пребиваване и разрешително за работа, по която дебатите са много трудни, но се надяваме заедно да намерим баланса и да ускорим напредъка, за да постигнем осезаеми резултати през юни. \"Цифрова Европа\" – избрахме този приоритет заради общото ни разбиране, че трябва да приключим Единния цифров пазар възможно най-скоро и защото гарантирането на киберсигурността, защитата на личните данни, регулациите в аудио-визуалните медийни услуги и авторското право се очаква от нас като представители на гражданите ни.На масата има още законодателни файлове и работата по тях предстои, отчете пред депутатите от Европейския парламент българският министър. Тя отбеляза, че предстоят и решенията за \"Брекзит“ дебатите за бъдещия бюджет и европейската солидарност, за това как продължаваме отношенията със страните от Западните Балкани, с Турция, с Русия и т. н.  Работим интензивно и по всички дипломатически канали за съвместна декларация след Срещата на върха на 17 май в София от всички 28 + 6 страни, заедно с приложеното към документа решение за финансиране на конкретните инфраструктурни проекти, важни за региона. България инвестира много време и политически капитал в създаването на свързаност и просперитет на региона и с помощта на финансови институции смятаме, че може да постигнем траен мир и стабилност на нашия континент, отбеляза министърът. Тя обърна внимание на постиженията по време на срещата на върха ЕС-Турция във Варна на 26 март, с която страната показа, че можем да защити интересите на държавите-членки и отвори важния диалог с Турция. Министърът благодари за подкрепата на Европейския парламент, без който Българското председателство нямаше да постигне този напредък. По-рано през деня министърът за Българското председателство на Съвета на ЕС Лиляна Павлова взе участие в сесията на Европейския парламент в Страсбург днес, по време на която специален гост беше френският президент Емануел Макрон. По време на работния обяд той се срещна и с българския министър, ръководещ председателството на работата на Съвета на ЕС в момента. В разговора между двамата министър Павлова увери президента Макрон, че страната ни работи усилено, за да придвижи напред всички важни досиета и успява да бъде балансьор и достоен партньор във вземането на важните решения в интерес на 500-те милиона европейски граждани. Снощи министър Павлова откри „Българската седмица“ в Страсбург. Тя приветства гостите и благодари на българските и дипломати в Постоянното ни представителство и Европейската парламентарна асоциация за организацията на поредицата от събития, които ще се проведат в града. Утре, в рамките на работното си посещение, министър Павлова ще подпише редица законодателни актове с председателя на Европейския парламент Антонио Таяни.", "date": "2018.04.17", "title": "Министър Лиляна Павлова представи напредъка на Българското председателство пред Европейския парламент"}
{"url": "http://www.focus-news.net/news/2018/04/17/2512189/d-r-emil-kabaivanov-sds-nepochtenite-metodi-i-izfabrikuvaniyat-stsenariy-napraviha-opita-na-bozhidar-lukarski-da-provali-zasedanieto-na-natsionalniya-savet-neuspeshen.html", "text": "Непочтените методи и изфабрикуваният сценарий направиха опита на председателя на СДС Божидар Лукарски да провали заседанието на Националния съвет неуспешен. Това коментира за вечерния блок „Това е България“ на Радио „Фокус“ д-р Емил Кабаиванов, зам.-председател на партията. Според него въпреки провокацията, начинът, по който реагират членовете на партията е знак, че партията СДС е все още жива. „Една от основните функции, на която и да е партия е да гарантира единението, независимо дали идейни течения или временно разногласие по определени въпроси. Когато ти не можеш да гарантираш това единение, твоят път като председател на партията е приключил. Ако не си го разбрал – мнозинството ще ти го покаже, както стана днес“, коментира Емил Кабаиванов. „Нека г-н Лукарски продължи като член на СДС, нека се кандидатира при избора на ново ръководство, но пътят му като председател на партията е приключил. Ние не сме се клели в този или онзи – а в идеята, наречена СДС“, посочи д-р Емил Кабаиванов. Той уточни, че на 12-ти май в Пловдив предстои ново заседание на Националния съвет на СДС с 3 точки в дневния ред – предсрочно прекратяване пълномощията на Божидар Лукарски като председател, избор на временен председател и насрочване на извънредна Национална конференция, която да избере новия заемащ ръководната длъжност.", "date": "2018.04.17", "title": "Д-р Емил Кабаиванов, СДС: Непочтените методи и изфабрикуваният сценарий направиха опита на Божидар Лукарски да провали заседанието на Националния съвет неуспешен"}
{"url": "http://www.focus-news.net/news/2018/04/17/2512191/smolyan-muzeyat-v-grada-organizira-tvorchesko-atelie-taynite-na-shisharkata-na-19-april-posveteno-na-svetovniya-den-na-zemyata.html", "text": "Регионален исторически музей „Стою Шишков“ – Смолян организира творческо ателие „Тайните на шишарката“ в рамките на природната изложба „Горски приказки разказват Родопите“, посветено на Световния Ден на Земята 22 април. Това съобщи за Радио „Фокус“ – Смолян Тинка Белегова, уредник в музея. Тя обясни, че участниците в него ще се запознаят с подробностите около честването на Деня на земята и с помощта на музейните специалисти ще претворяват елементи от животинския и растителен свят на Родопите чрез рисунки, колажи и пана. Ателието ще се проведе в експозиционни зали на музея на 19 април от 14.30 часа. „За първи път Денят на Земята се чества през 1970 г. в САЩ и Канада. Идеята е да се привлече вниманието върху опазването на планетата и съхраняването на живота върху нея, като хората от цял свят се обединят в защита на околната среда. От 1990 г. Денят на Земята започва да се чества като международен, а от 1992 г. се отбелязва и в България. На този Ден представители от различни обществени прослойки се обединяват и реализират разнообразни дейности с цел подпомагане опазването на животинския и растителен свят на планетата“, обясни Белегова.\r\nНели ГЕРГЬОВСКА", "date": "2018.04.17", "title": "Смолян: Музеят в града организира творческо ателие „Тайните на шишарката“ на 19 април, посветено на Световния ден на Земята"}
{"url": "http://www.focus-news.net/news/2018/04/17/2512192/sport-lionel-mesi-i-luis-suare-shte-sa-zapas-na-macha-mezhdu-barselona-i-selta.html", "text": "Нападателите на Барселона Лионел Меси и Луис Суарес ще започнат мача от 33-ти кръг на Испанското първенство против Селта на резервната скамейка. В момента каталунците са начело в Ла Лига.  \r\nМачът Селта- Барселона започва в 22:00 часа българско време.  Виктор Турмаков", "date": "2018.04.17", "title": "Спорт: Лионел Меси и Луис Суаре ще са запас на мача между Барселона и Селта"}
{"url": "http://www.focus-news.net/news/2018/04/17/2512162/a1on-srabskiyat-ministar-predsedatel-zayavi-che-dokladat-na-ek-za-stranata-y-ya-otrazyava-kakvato-e.html", "text": "Сръбският министър-председател Ана Бърнабич заяви, че докладът на ЕС за напредъка на страната ѝ към членството в ЕС е подробен, добър и положителен за Сърбия, предава скопският телевизионен канал  A1oN.\r\nПремиерът Бърнабич заяви на пресконференция, че докладът е подробен, добър и положителен за Сърбия.\r\n„ Докладът отразява Сърбия такава, каквато е, както и всичко, което трябва да направим в бъдеще, не само заради присъединяването към ЕС, а с цел да имаме силна и развита държава“, посочи Бърнабич . Тя допълни, че по отношение на върховенството на закона докладът подчертава напредъка, но тази работа трябва да продължи.\r\nЩо се отнася до икономиката, министър-председателят заяви, че това е районът, в който Сърбия е постигнала най-голям успех. „Имаме по-благоприятен бизнес климат за инвестиции. Признава се, че все още има нужда от реформи, които Сърбия трябва да продължи“, убедена е тя. Виктор Турмаков", "date": "2018.04.17", "title": "A1oN: Сръбският министър-председател заяви, че докладът на ЕК за страната й я отразява „каквато е“"}
{"url": "http://www.focus-news.net/news/2018/04/17/2512190/kmetat-na-sadovo-dimitar-zdravkov-13-km-ot-obshtinskata-patna-mrezha-shte-bade-rehabilitirana.html", "text": "Община Садово подписа договор с Фонд „Земеделие” за финансиране на рехабилитацията на общинската пътна мрежа. Това съобщи за Радио „Фокус”- Пловдив Димитър Здравков, кмет на общината. Ще бъдат ремонтирани 13 км от общинската пътна мрежа за сумата от 5 800000 млн. лв. „Това са пътищата Катуница – Болярци, Караджово-Кочево и вътрешна отсечка на село Чешнигирово“, каза Здравков. Срокът за изпълнение на проекта, който е финансиран от Програмата за развитие на селските райони, е 36 месеца. „Така ще се решат основни проблеми на общинската пътна мрежа”, каза кметът.\r\nПредстои още да бъде проектиран и моста на село Катуница, но тъй като няма възможност за финансиране в момента само се преасфалтира. „Носещата му конструкция обаче е много опасна  и напукана”, твърди Здравков. Това се е получило от преминаването на 30-тонни камиони оттам. Моста на село Чешнегирово също ще бъде ремонтиран, след изтичането на срока за обжалване на поръчката, каза Здравков.\r\nЦветана ТОНЧЕВА", "date": "2018.04.17", "title": "Кметът на Садово Димитър Здравков: 13 км от общинската пътна мрежа ще бъде рехабилитирана"}
{"url": "http://www.focus-news.net/news/2018/04/17/2512196/blagoevgrad-motosezon-2018-shte-bade-otkrit-v-grada-na-22-april.html", "text": "Предстои откриването на „Мотосезон“ – 2018 в Благоевград на 22 април. Това каза за Радио „Фокус” – Пирин Николай Янчев, моторист от Благоевградската област. Той обясни, че мотосезонът се провежда за 15-та поредна година в областта. „Винаги спазваме традицията да се събираме много мотористи от региона и от страната“, коментира той. Янчев обясни, че посетителите ще може да се насладят на много атракциони по време на откриването на сезона. „Ще си говорим за културата на движение и колко важно е да слагат каска по време на каране“, заяви той. Мотористът апелира към всички участници в движението по пътищата да се по-толерантни един към друг.\r\nКристина МИТКОВА", "date": "2018.04.17", "title": "Благоевград: „Мотосезон“ – 2018 ще бъде открит в града на 22 април"}
{"url": "http://www.focus-news.net/news/2018/04/17/2512146/makfaks-hashim-tachi-zayavi-che-e-umoren-ot-dokladi.html", "text": "Косовският президент Хашим Тачи заяви след доклада на Европейската комисия, че Косово е уморено от доклади и изисква конкретни решения, предава македонската медия  „Макфакс“.\r\n„Европа трябва да се отнася с нас като с другите“, заяви Тачи и добави, че Косово очаква либерализирането на визите.\r\n„Приветствам доклада, в който е отбелязан положителен напредък, когато става въпрос за изискването за получаване на либерализиране на визовия режим, поради което очаквам този процес да завърши скоро“, посочва косовският президент. Той добави, че Косово има достатъчно политическо желание да продължи процесите на интеграция в ЕС.\r\n„Косово също е твърдо ангажирано да продължи диалога със Сърбия и да получи статута на страна кандидатка за ЕС“, заключи Тачи. Виктор Турмаков", "date": "2018.04.17", "title": "„Макфакс“: Хашим Тачи заяви, че е уморен от доклади"}
{"url": "http://www.focus-news.net/news/2018/04/17/2512170/veliko-tarnovo-v-svishtov-veche-repetira-nay-noviya-duhov-orkestar-sastaven-ot-desetima-muzikanti.html", "text": "Свищовлия възроди духовата музика в града, след близо 20-годишно прекъсване. В Свищов вече репетира най-новия духов оркестър, съставен от десетима музиканти, разказа в предаването „Добре дошли в Свищов“ на Радио „Фокус“ – Велико Търново диригентът и създател на музикалния състав  Деян Йорданов. Той уточни, че идеята му е възникнала преди няколко години, но реализацията й е станала възможна едва през януари 2018-та. „За момента сме около десетина човека, като аз също свиря с тях, заедно. Набирам още хора. Който може да свири, дори да не може, нека заповяда, защото идеята е да се научи. В оркестъра има и мои ученици, на които аз преподавам. Те са на възраст от осми до дванадесети клас, включително. Имаме четирима ученици, а останалите пет-шест човека сме по – възрастни“, обясни Деян Йорданов. Той допълни и, че за момента съставът е напълно самодеен и няма такси и вноски за участие.  Репертоарът се състои от патриотични маршове, народна музика и авторски парчета, създадени от Деян.\r\nЛуиза ТРАНЧЕВА", "date": "2018.04.17", "title": "Велико Търново: В Свищов вече репетира най-новия духов оркестър, съставен от десетима музиканти"}
{"url": "http://www.focus-news.net/news/2018/04/17/2512197/veliko-tarnovo-igri-sred-prirodata-organizira-grupata-za-zdravosloven-nachin-na-zhivot-i-masovi-trenirovki-na-otkrito-tarnovoruns.html", "text": "Игри сред природата организира групата за здравословен начин на живот и масови тренировки на открито „ТърновоRUNs“. Събитието ще се състои на 22 април от 11.00 часа. Това съобщиха за Радио „Фокус“ – Велико Търново организаторите.  Мястото е поляна в парк Ксилифор край Велико Търново. Предвижда се да бъде монтирана мрежа за волейбол и малки вратички за футбол. Ще бъдат организирани игри по народна топка, дърпане на въже, федербал и други. Организаторите призовават хората да си носят федербал, топки, одеяло, бутилки за вода и храна. Ще има и барбекю. Към местността „Ксилифор“ ще се тръгне в 10.30 часа от спирка „Мавриков“. „От две години насам си мечтаем да съберем десетки весели и усмихнати хора на тази поляна и да направим един мега пикник с много игри за малки, големи, ученици, студенти и семейства. Пролетта е хубаво време! Тази поляна на лято става много сушава и много гореща на припек. Сега е моментът“, посочват организаторите.\r\nНадежда КРЪСТЕВА", "date": "2018.04.17", "title": "Велико Търново: Игри сред природата организира групата за здравословен начин на живот и масови тренировки на открито „ТърновоRUNs“"}
{"url": "http://www.focus-news.net/news/2018/04/17/2512172/makfaks-makedoniya-albanskiyat-ministar-predsedatel-otseni-polozhitelno-doklada-na-ek-za-nachaloto-na-pregovorite-za-prisaedinyavaneto-na-stranata-mu-kam-nato.html", "text": "Албанският премиер Еди Рама приветства доклада на Европейската комисия, който отбелязва началото на преговорите с Албания за нейното присъединяване към НАТО, предава македонската медия  „Макфакс“ .\r\nРама, след като получи доклада на посланика на ЕС в Тирана Роман Влахотин, заяви, че „родината е победила днес“.\r\n„Преминали сме историческия тест. Получихме препоръка без ограничение, което е голям успех за Албания“, заяви премиерът Рама и добави, че реформите ще продължат. Виктор Турмаков", "date": "2018.04.17", "title": "„Макфакс“ (Македония) : Албанският министър-председател оцени положително доклада на ЕК за началото на преговорите за присъединяването на страната му към НАТО"}
{"url": "http://www.focus-news.net/news/2018/04/17/2512198/tass-rusiya-i-iran-mozhe-da-udalzhat-sporazumenieto-si-za-petrolni-dostavki-s-5-godini.html", "text": "Министърът на енергетиката на Русия Александър Новак работи с Иран за удължаване на споразумението за петролни доставки към Русия с 5 години, като част от програмата за търговия на петрол със стоки между двете страни, заяви Новак пред репортери във вторник, цитиран от ТАСС.\r\n„Първата доставка вече бе извършена, а следващите са уговорени. Споразумението е ефективно и бе удължено. Вярваме, че то трябва да бъде договорено за 5 години и работим в тази насока“, допълни Новак.\r\nВ материала се съобщава още, че доставките на петрол от Иран по програмата за обмен са на стойност 5 млн. тона на година. Първата доставка е извършена през ноември 2017 г. и е в обем от 1 млн. тона.Йонислав Дочев", "date": "2018.04.17", "title": "ТАСС: Русия и Иран може да удължат споразумението си за петролни доставки с 5 години"}
{"url": "http://www.focus-news.net/news/2018/04/17/2512201/afp-donald-tramp-obyavi-za-pet-vazmozhni-lokatsii-za-sreshtata-s-kim-chen-un.html", "text": "Президентът на САЩ Доналд Тръмп разкри, че се обсъждат „пет локации“ за срещата на върха със севернокорейския лидер Ким Чен-ун, предава AFP.\r\n„В зависимост от различните срещи и преговори, които ще имаме, ще проведем дискусия с Ким Чен-ун много скоро“, заяви Тръмп докато посрещна японския премиер Шиндзо Абе в имението си във Флорида.\r\n„Тази среща най-вероятно ще се проведе през юни или дори по-рано, ако нещата преминат добре. Има вероятност нещата да не потръгнат добре и изобщо да нямаме среща, което ще значи, че ще продължим по този много силен път, по който сме поели“, допълни Йонислав Дочев", "date": "2018.04.17", "title": "AFP: Доналд Тръмп обяви за пет възможни локации за срещата с Ким Чен-ун"}
{"url": "http://www.focus-news.net/news/2018/04/17/2512199/afp-donald-tramp-dade-saglasieto-si-za-zapochvane-na-pregovori-za-miren-dogovor-mezhdu-severna-i-yuzhna-koreya.html", "text": "Президентът на САЩ Доналд Тръмп даде съгласието си за започване на преговори, насочени към слагане на формален край на състоянието на война на Корейския полуостров, съобщава AFP.\r\nС наближаването на срещата на върха между Северна и Южна Корея след 10 дена, Тръмп даде знак че е отворен към започване на преговори за мирен договор между двете корейски държави, който би сложил край на примирието намиращо се все още в сила от 1953 година насам.\r\n„Те имат моето съгласие да обсъдят края на войната“, заяви Доналд Тръмп.Йонислав Дочев", "date": "2018.04.17", "title": "AFP: Доналд Тръмп даде съгласието си за започване на преговори за мирен договор между Северна и Южна Корея"}
{"url": "http://www.focus-news.net/news/2018/04/17/2512203/afp-donald-tramp-vizhda-strahotna-vazmozhnost-da-se-razreshi-yadreniyat-problem-sas-severna-koreya.html", "text": "Президентът на САЩ Доналд Тръмп представи перспектива за решаване на проблема с ядреното противопоставяне със Северна Корея, заявявайки че САЩ са осъществили контакти на високо ниво със Северна Корея, предава AFP.\r\n„Има страхотна възможност да се разреши световен проблем“, заяви Тръмп пред репортери. „Имахме директни разговори със Северна Корея на много високо ниво“, допълни американският президент.Йонислав Дочев", "date": "2018.04.17", "title": "AFP: Доналд Тръмп вижда страхотна възможност да се разреши ядреният проблем със Северна Корея"}
{"url": "http://www.focus-news.net/news/2018/04/17/2512200/sport-deportivo-la-korunya-i-sevilya-zavarshiha-00.html", "text": "Депортиво Ла Коруня и Севиля завършиха 0:0 в мач от 33-ия кръг на испанската „Примера дивисион“. След този резултат Депортиво остава на 18-о място и продължава битката си за оцеляване, докато Севиля остава 7-ми и продължава да се бори за класиране в турнира Лига Европа през следващия сезон.", "date": "2018.04.17", "title": "Спорт: Депортиво Ла Коруня и Севиля завършиха 0:0"}
{"url": "http://www.focus-news.net/news/2018/04/17/2512204/sport-bayern-myunhen-pobedi-bayer-leverkuzen-s-26-kato-gost.html", "text": "Байерн Мюнхен победи като гост Байер Леверкузен с 2:6 в първи мач от полуфиналите в турнира за Купата на Германия. Хеттрик за гостите отбеляза Томас Мюлер, а по още един гол добавиха Хави Мартинес, Роберт Левандовски и Тиаго Алкантара.", "date": "2018.04.17", "title": "Спорт: Байерн Мюнхен победи Байер Леверкузен с 2:6 като гост"}
{"url": "http://www.focus-news.net/news/2018/04/17/2512202/sputnik-sasht-ne-mogat-da-komentirat-dali-pritezhavat-probi-ot-himicheskata-ataka-v-grad-duma.html", "text": "Държавният департамент на САЩ призна във вторник, че „не може да коментира“ дали има проби от сирийския град Дума, в който се е извършила предполагаемата химическа атака от режима на Башар Асад, пише Sputnik.\r\n„Не мога да коментирам това“, заяви във вторник пред репортери говорителката на Държавния департамент Хедър Науърт.\r\nСАЩ вярват, че отровното вещество зарин е било използвано заедно с хлоров газ, заяви Науърт по време на брифинг.\r\n„Имаме информация, която ни кара да вярваме, че хлор и зарин са били използвани“, допълни Науърт.Йонислав Дочев", "date": "2018.04.17", "title": "Sputnik: САЩ не могат да коментират дали притежават проби от химическата атака в град Дума"}
{"url": "http://www.focus-news.net/news/2018/04/17/2512193/sitel-makedoniya-ek-prie-bezuslovna-preporaka-za-zapochvane-na-pregovorite-za-prisaedinyavane-na-makedoniya.html", "text": "Македония получи ясна препоръка за началото на преговорите с Европейския съюз, но спорът за името трябва спешно да бъде решен. Политическата криза беше преодоляна и резултатът от реформите беше забелязан, но все още има много работа. Европейският комисар по разширението Йоханес Хан заяви, че тази препоръка е награда за потвърждаването от страна на страната на европейското й бъдеще и сериозно внимание към нейните задачи, предаде „Сител“.\r\nРеформите в публичната администрация, съдебната система, свободата на медиите, борбата с корупцията и организираната престъпност продължават да се открояват като области, в които страната трябва сериозно да бъде посветена.\r\nСпоред посланика на ЕС в Скопие Самуел Жгогар добросъседските отношения са необходими и Съюзът ще следи отблизо процеса на разрешаване на спора за името през следващите месеци.\r\n Докладът вече е в ръцете на Съвета на ЕС, който има следващата дума при присъждането на начална дата на преговорите с право на вето от всяка държава-членка. Еврокомисарят Хан ще предаде лично доклада за напредъка на страната до министър-председателя на Македония Зоран Заев. Виктор Турмаков", "date": "2018.04.17", "title": "„Сител“ (Македония): ЕК прие безусловна препоръка за започване на преговорите за присъединяване на Македония"}
{"url": "http://www.focus-news.net/news/2018/04/17/2512195/arestuvaha-kmeta-na-rayon-mladost-desislava-ivancheva-prokuraturata-razsledva-koruptsionni-prestapleniya-obzor.html", "text": "При специализирана акция в центъра на София бе задържан кметът на столичния район „Младост“ Десислава Иванчева. Действието се разви в близост до кръстовище на бул. „Васил Левски“ и ул. „Гурко“, в непосредствена близост до сградата на Министерство на спорта. Близо 5 часа Иванчева стоя закопчана с белезници, докато тече обискът на автомобила ѝ. На място бяха ръководителят на Специализираната прокуратура Иван Гешев, членове на новосъздадения Антикорупционен орган и полицаи. Официалната информация.\r\nЕдинствената официална информация до този момент оповести прокурор Румяна Арнаудова – говорител на главния прокурор. За Агенция „Фокус“ тя коментира, че Специализираната прокуратура провежда разследване за корупционни престъпления в Община Младост. Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В рамките на разследването са извършени претърсвания и разпити на свидетели. \r\nПовече подробности от държавното обвинение ще съобщят на брифинг в Съдебната палата, който ще се проведе на 18 април от 11.00 часа. Непотвърдената информация.\r\nПо непотвърдена от разследващите информация, Десислава Иванчева е задържана с подкуп от 70 000 евро, който е само една част от по-голяма сума, поискана за издаване на строително разрешително. По време на извършването на обиска на автомобила се видя как разследващите броят банкноти, след което ги описват и поставят в найлонови пликове.  \r\nПоявиха се данни и за други задържани, но все още не се потвърждават официално от разследващите органи. Коментарите.\r\nПред журналисти кметът на София Йорданка Фандъкова подчерта, че единствената информация, с която разполага е от медиите и не пожела да коментира случая. Тя припомни, че в миналото са получавани сигнали за забавени преписки. Тя припомни, че кметовете се избират мажоритарно и коментира: „Имаме само координационни взаимоотношения. Доста често се бърка, че съм шеф на районните кметове, но това не е така. Шефове са им гражданите, които са ги избрали“. В отговор на въпрос сблъсквала ли се е с проблеми в тези координационни взаимоотношения с Десислава Иванчева Йорданка Фандъкова посочи: „Проблемите са със забавени процедури по различни теми, включително и дейности на общината. Опитвали сме се да помагаме на район „Младост““. \r\nПредседателят на Столичният общински съвет Елен Герджиков също подчерта, че през последните месеци са получавани сигнали за забавени преписки в района. „Няколко пъти сме канили г-жа Иванчева да даде обяснение в Комисията по градоустройство, но повечето пъти тя отказваше да присъства“, обясни той. Той обърна внимание и на политическите реакция за случилото се. „Най-силно впечатление ми прави паническата реакция на някои политически сили и колеги общински съветници, които до днес активно подкрепяха г-жа Иванчева. Имам предвид съветниците от социалистическата партия, съветниците от ДСБ и съветниците не Георги Кадиев. Всички те не само я подкрепяха, но я обявиха и за борец срещу корупцията и се снимаха по кампанията с нея. Днес панически бягат и бързат да се разграничат от нея. Просто се надпреварват. Не мисля, че това е коректна позиция“, коментира още председателят на Столичен общински съвет. Коя е Десислава Иванчева?\r\nДесислава Иванчева е родена на 2 октомври 1973 г. в София. До 8-и клас учи в 118-о училище в \"Младост\".Следват 2 години в СМГ, после завършва Икономическия техникум. Следва и \"Публична администрация\" в НБУ. \r\nПрез 2000 година стартира бизнес с посредническа дейност, а след това си купува 2 автобуса. Има евролиценз и е член на европейската асоциация по транспорт.\r\nЧаст от клиентите й през годините са футболният отбор \"Милан\", ЦСКА и националният отбор по борба. Осигурява транспорт за делегациите по време на посещения на президента и премиера на Италия у нас, за което има похвала и медал от Рим.\r\nСлед това се занимава предимно със специализиран превоз - вози работници и персонал на голяма фирма. \r\nПредставител е на световна марка за професионална козметика за коса.\r\nИма магазин и склад, от който зарежда фризьорски салони.\r\nПреди да стане кмет на кв. Младост инициира подписка за местен референдум, насочен, против презастрояването на квартала. Лидер е и на протестите през октомври 2016 г., при които жителите на квартала излизат с искания да се спре застрояването. Протестите са под мотото \"За Зелен Младост\". \r\nЗаради огромната обществена подкрепа, която получава инициативата, както и заради съмнение за сделка за строеж, в който кмета на района д-р Цвета Авджиева. Строежа е в конфликт на интереси, премиерът Бойко Борисов иска оставката на Авджиева. Столичния кмет спира строежа до приключване на проверката по случая.\r\nПрез 2016 г. се кандидатира като независим кандидат за кмет на район. „Младост“ и печели изборите. Подкрепена е от лидера на \"Нормална държава\" Георги Кадиев. \r\nС половинката си живее на семейни начала от 15 г. Няма деца.", "date": "2018.04.17", "title": "Арестуваха кмета на район „Младост“ Десислава Иванчева, прокуратурата разследва корупционни престъпления (ОБЗОР)"}
{"url": "http://www.focus-news.net/news/2018/04/17/2512169/nuridin-ismail-kmet-na-hitrino-obshtinata-ima-veche-chetiri-proekta-za-spravyane-s-posleditsite-sled-vzriva-koito-sa-odobreni-po-programata-za-razvitie-na-selskite-rayoni.html", "text": "Община Хитрино има вече четири проекта за справяне с последиците след взрива, които са одобрени по Програмата за развитие на селските райони. Това каза пред журналисти кметът на община Хитрино Нуридин Исмаил, предаде репортер на Радио „Фокус“-Шумен. „В най-скоро време очаквам подписването и на останалите проекти, след като мине тяхното възлагане и строителство мисля, че онова, което каза  премиерът Бойко Борисов: Хитрино ще стане кукла, ще се случи, но е въпрос на време. Хората, които работят с възлагане, кандидатстване по европейски фондове, знаят, че това е тежък процес, тези, които не знаят бързат или да винят, или да търсят сензация. Но в Хитрино няма сензация, нещата вървят, селото ще бъде много добре благоустроено“, заяви Нуридин Исмаил. \r\nЧетирите подписани към момента проекти са за цялостно възстановяване на детската градина, за училището, читалището и за улично осветление. Нуридин Исмаил посочи, че за общинска администрация кандидатстването е било по- тежко, тъй като там са съсобственици. „И това е в процес на последно уточняване с фонда. Съседната на администрацията сграда беше на търговска кооперация, която беше пред ликвидация, нямаха възможност и така и щеше да си остане, но ние успяхме да  закупим сградата. На финала сме на всичко това като документация и ще направим общо възлагане и на общинска администрация, и на това, което стана наша собственост впоследствие“, каза Исмаил.  \r\nТой отново изказа благодарност за помощта за  10-те къщи в Хитрино, изградени от Камарата на строителите. „Добри са проектите, успяха в рамките на 1 година да бъдат направени тези красиви къщи, на другите покривите възстановени. Съвсем друг вид в частните къщи, и в селото ще има, само молбата ми е да не се търси сензация и да оставим впечатление в цяла България, че или мудно, или неправомерно са разпределени средствата, харченето и разпределението на даренията и помощта от държвата е принципно“, каза Исмаил. Кметът Нуридин Исмаил беше сред призованите днес свидетели по делото Хитрино, което се гледа в Окръжен съд- Шумен.\r\n„Връщането към преживяното на 10 декември 2016 година е много труден момент“, посочи Исмаил. Тази сутрин той даде свидетелски показания в началото на заседанието по делото за влаковата катастрофа, което се гледа в Окръжен съд- Шумен. Нуридин Исмаил изрази очакване за справедлива присъда. „Не съм съдебен експерт, нито юрист, но такъв инцидент, с толкова жертви, толкова пострадали, с толкова засегнати  човешки съдби, имаме млада жена, която още не вижда, трябва да има справедливо понесена вина“, заяви Исмаил. По думите му, кметският екип, институциите и хората са действали по най- добър начин по време на инцидента. „Благодарен съм на хората, които се включиха още в първите минути на трагедията, на Бърза помощ, полиция, пожарна, беше все още тъмно, чуваха се писъци, вой на сирени, в близост до самия инцидент много хора се включиха да помагат, не виждам какво друго бихме направили в един такъв момент от стореното при тази паника, неочаквайки такъв инцидент. Добре, че не се стигна до взрив на цистерна, а имаше само врив от изтичането на самия газ“, коментира Исмаил.\r\nИвелина ИВАНОВА", "date": "2018.04.17", "title": "Нуридин Исмаил, кмет на Хитрино: Общината има вече четири проекта за справяне с последиците след взрива, които са одобрени по Програмата за развитие на селските райони"}
