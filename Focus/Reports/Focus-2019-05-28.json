{"url": "http://www.focus-news.net/news/2019/05/28/2663630/afp-angela-merkel-podkrepi-kandidaturata-na-manfred-veber-za-predsedatel-na-evropeyskata-komisiya.html", "text": "Германският канцлер Ангела Меркел заяви, че подкрепя кандидатурата на Манфред Вебер за председател на Европейската комисия, в разговорите си с останалите лидери на страните-членки на ЕС, предаде  AFP . В изказване след срещата в Брюксел, Меркел потвърди, че някои от нейните колеги подкрепят други кандидати и търсенето на компромис ще продължи.  \r\n„Ние заставаме зад нашия водещ кандидат, кандидатът на ЕНП Манфред Вебер. Други застават зад техните кандидати, което е очевидно. Ние имаме отговорности пред нашите избиратели и ще трябва да изчакаме и да видим какво ще стане. Много е рано да говорим за това, всички трябва да покажат толерантност и желание за постигане на компромис“, заяви Меркел.  \r\nДясноцентристката ЕНП загуби част от тежестта си, след европейските избори, но остава най-голямата партия в Европейския парламент и нейните лидери искат германския консерватор Манфред Вебер да поеме поста на председател на Европейската комисия.  \r\nНякои центристки лидери, като френския президент Емануел Макрон, формираха фронт анти-Вебер и подкрепят други кандидатури, като тази на холандския социалист Франс Тимерманс и либерала Маргрете Вестегер.  \r\nСлед днешната информативна среща, европейските лидери ще продължат преговорите през следващите няколко седмици, преди срещата на 21 юни, допълва агенцията.   Светлин Божков", "date": "2019.05.28", "title": "AFP: Ангела Меркел подкрепи кандидатурата на Манфред Вебер за председател на Европейската комисия"}
{"url": "http://www.focus-news.net/news/2019/05/28/2663602/hurryiet-turtsiya-zapochna-operatsiya-nokat-v-irak.html", "text": "Турската армия започна контра-терористична операция срещу „Работническата партия на Кюрдистан“ (ПКК) в северноиракския регион Хакурк, пише електронното издание на вестник  Hurryiet . \r\nМинистерството на отбраната на страната съобщи във вторник, че офанзивата, носеща името „Операция нокът“, е започнала в понеделник следобед с артилерийски обстрел и въздушни удари. \r\n„Тази операция има за цел да разруши пещерите и приютите, които се използват от терористични групи и да елиминират терористите“, се казва в изявлението. \r\nВ района са разположени и бригади от командоси чрез хеликоптери, показват въздушни кадри, излъчвени от местните медии на 28 май. На кадрите се вижда и изстрелването на снаряди от гаубици и войници, разположени по планинските хребети, за да контролират хълмовете. \r\nНай-малко 10 изтребители F-16 и F-4, с поддръжката на самолет за наблюдение и контрол, са ударили няколко цели.  \r\nТурският министър на отбраната Хулуси Акар и висшите генерали от турските въоръжени сили командваха операцията през цялата нощ. \r\nТурският президент Реджеп Тайип Ердоган пожела успех на турските войници, участващи в трансграничната операция, в „Туийт“ от 28 май, преди да се срещне с иракския си колега в Истанбул на бърза вечеря на ифтар. \r\nПКК, която е в списъците на терористите на Турция, САЩ и ЕС, е със седалище в Северен Ирак и управлява няколко лагера, използвани от терористите, за да проникват в Турция. Анкара спорадично провежда трансгранични операции в Северен Ирак през последните десетилетия. Страната редовно осъществява удари по цели на ПКК в района. \r\nПрез последните години Турция осъществи две военни операции в Северозападна Сирия срещу терористите от „Ислямска държава“ и сирийските кюрди. \r\n„Не става дума само за преследване на терористите. Операцията има за цел да създаде господстващо положение на бойното поле“, заяви експерт по сигурността и бивш офицер от специалните части Абдула Аяр пред Hurriyet. \r\n„Терористите се опитваха да нанасят щети, прониквайки от планинските райони на Ирак. Това трябва да бъде предотвратено. Точно това се извършва с тази операция“, каза той. \r\nПо думите на експерта, след интензивните въздушни бомбардировки, турските войници може да навлязат по-дълбоко в територията на Ирак, за да отрежат логистичните линии между ПКК и сирийските кюрдски „Отряди за народна самоотбрана“. \r\nПревод и редакция:", "date": "2019.05.28", "title": "Hurryiet: Турция започна „Операция нокът“ в Ирак"}
{"url": "http://www.focus-news.net/news/2019/05/28/2663598/vidin-mokri-sa-patnite-nastilki-v-oblastta-sled-padnaliya-dazhd.html", "text": "Мокри са пътните настилки във Видинска област след падналия дъжд, съобщиха за  Радио „Фокус“ – Видин  от Областното пътно управление. Интензивен е трафикът по главен път Е 79, като пътуват предимно тежкотоварни автомобили. Най-натоварен е  участъкът между Дунавци и Видин. От граничен пункт „Дунав мост – Видин“ съобщиха, че работят всички гишета. На другите два гранични пункта в областта – Връшка чука и Брегово, трафикът е спокоен, няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.05.28", "title": "Видин: Мокри са пътните настилки в областта след падналия дъжд"}
{"url": "http://www.focus-news.net/news/2019/05/28/2663601/veliko-tarnovo-109-godini-ot-osnovavaneto-si-otbelyaza-tarzhestveno-domat-za-stari-hora-mariya-luiza-v-svishtov.html", "text": "Потребителите на социалните услуги и персоналът на Дома за стари хора „Мария Луиза“ в Свищов отбелязаха тържествено 109 години от основаването на социалното заведение. Ръководството на Община Свищов, в лицето на кмета Генчо Генчев, председателя на Общински съвет – Свищов д-р Кристиян Кирилов, зам.-кмета Анелия Димитрова, ръководителя на общинска служба „Социални дейности“ Анелия Димитрова и представителите на всички социални услуги, уважиха с присъствието си празника и поднесоха своите приветствия към персонала и домуващите. Това съобщиха от пресцентъра на  Общината . Приветствено слово произнесе директорът на дома Мариела Крачкова, която благодари на общинското ръководство за подкрепата, на своя персонал от 54 души професионалисти, на които може да разчита и не на последно място на домуващите, към които се обърна с думите: „Уверявам Ви, че ще продължим да работим така, че да се чувствате у дома си тук, в ДСХ „Мария Луиза“!“. \r\nСпециален гост на тържеството бе една от първите директори на старческия дом Иванка Пантелеева, заемала позицията от 1967 година. Тя бе удостоена с особено внимание от сегашния директор Мариела Крачкова, която подчерта приноса на г-жа Пантелеева за благоустрояването на социалното заведение, когато то е било ръководено от нея. Нови ъглови легла, нощни шкафчета, телевизори във всяка стая, отделни санитарни помещения и нови килими, са само част от придобивките, с които се подобрява живота на потребителите по време на нейното ръководство и за което тя получава почетна значка от тогавашния министър на народното здраве. Цвете в знак на признателност ѝ поднесе и кметът на Свищов Генчо Генчев. Градоначалникът заяви готовността си да съдейства със всичко необходимо за осигуряване комфорта и спокойния живот на домуващите и подчерта, че се гордее със социалните институции в Общината и доброто партньорство помежду им. Той бе категоричен, че общинското ръководство няма да спре до тук и ще продължава да реализира проекти, които да подобряват живота на различните социално уязвими групи и жителите на Свищов. \r\nСлед официалните слова, тържествена програма водена от социалния работник Силвия Игнатова продължи с участието на танцова формация „Радостина“ – Свищов, танцова формация „Фолклорен извор“ – с. Царевец и потребителите на социални услуги: Иванка Костадинова, Събка Миленкова, Петрана Апостолова, Цветанка Георгиева, Йордана Стоева, Надка Георгиева, Георги Давидов и Начо Мутков, които с изявите си допринесоха много за празничното настроение. \r\nДСХ „Мария Луиза“ отваря врати през 1910 година с 9 домуващи и е най-старата социална услуга в Свищов. Към днешна дата потребителите наброяват 125 души.", "date": "2019.05.28", "title": "Велико Търново: 109 години от основаването си отбеляза тържествено Домът за стари хора „Мария Луиза“ в Свищов"}
{"url": "http://www.focus-news.net/news/2019/05/28/2663597/shumen-za-parva-godina-obshtinata-organizira-proyavi-za-denya-na-deteto-v-shest-razlichni-tsentara-na-grada.html", "text": "За първа година Община Шумен организира прояви за Деня на детето в шест различни центъра на града. Програмата беше представена на брифинг от Найден Косев, заместник-кмет с ресор образование и култура, предаде репортер на  Радио „Фокус“-Шумен . Различни забави и занимания са предвидените както на традиционните досега  места – Градската градина, спортните площадки на СУ „Сава Доброплодни“ и Регионалната библиотека, така и на Комплекс „Създатели на българската държава, Младежкият дом и Регионален Историческият музей.  \r\nПразникът ще започне от 10.00 часа в Градската градина, като там ще бъдат подредени над 10 ателиета по бодиарт, изработка на бижута, засаждане на цветя, рисуване на маски, рисунки на асфалт, сцена на таланта, център „оригами“. Ще бъдат организирани и състезания по футбол, слалом с велосипеди, тротинетки и ролери, стрийтбаскет, дартс, шахмат, крос. Аниматори също ще веселят децата, ще раздават късмети и лакомства. В Градската градина ще има късмети, а в 12.00 часа ще бъде изтеглена и голямата награда от томболата – велосипед. Участието в томболата става чрез закупуване на билет. По думите на Найден Косев цената ще бъде символична. От 10.00 часа от площада пред ДКТ „Васил Друмев“ към Градската градина ще потегли карнавално дефиле на деца и родители. От 09.00 до 16.00 часа на 1 юни на паметник „Създатели на българката държава“ ще се проведе интерактивната игра „Изследователи“. Ще има и стрелба с лък.  В същия часови диапазон децата ще могат да посетят безплатно и Астрономическата обсерватория. От 10.00 до 18.00 часа Регионален исторически музей също ще посреща децата, с център „Археология зад кадър“ и пътуване назад във времето с „Катеринката“. Безплатни прожекции на детски анимационни и игрални филми ще предложи от 10.00 до 16.00 часа в РБ „Стилиян Чилингиров“. От 11.30 часа в Младежкия дом ще бъдат наградени най-добрите есета и рисунки от третото издание на конкурса „Индустрията в моя регион“. Дискотека, състезания и много изненади очакват децата и в кв. „Боян Българанов“. На паркинга пред магазин BulMag за всички ще има и много награди. \r\nИвелина ИВАНОВА", "date": "2019.05.28", "title": "Шумен: За първа година Общината организира прояви за Деня на детето в шест различни центъра на града"}
{"url": "http://www.focus-news.net/news/2019/05/28/2663600/washington-examiner-ako-nakazatelni-mita-byaha-tolkova-veliki-zashto-tramp-subsidira-fermeritei.html", "text": "„Оценявам невероятната двупартийна подкрепа, която моята администрация получи за търговията и търговската политика, особено що се отнася до поставянето на много големи мита за Китай“, заяви президентът на САЩ Доналд Тръмп на пресконференция миналия четвъртък. „И само за да разберете: тези тарифи се плащат до голяма степен от Китай“, добави той. \r\nТова, което каза Тръмп, не е вярно. Американските потребители, които купуват стоки от Китай – крайните потребители – са тези, които плащат тези „много масивни“ мита. Дори Китай да субсидира стоките, които те купуват, хората плащат много повече, отколкото биха плащали иначе, пише американският вестник  Washington Examiner  в материал, представен без редакторска намеса. \r\nДруги, които плащат митата, са американците които купуват и произвеждат стоки, съдържащи китайски суровини. Противно на коментара на Тръмп, че „не е нужно да плащате“, ако преместите производството си в САЩ, американските производители са сред най-силно засегнатите от митата върху стоманата и алуминия. \r\nНо най-ясното доказателство, че американците плащат митата е „много масивният“ пакет за субсидии от 16 милиарда, който президентът обяви в четвъртък. Американското селско стопанство е доходоносен износен бизнес без намеса на правителството, но сега данъкоплатците трябва да спасяват американските фермери поради тарифите. И не забравяйте, че те не са искали тези субсидии, но нямаше да имат нужда от тях ако не беше митническата война на Тръмп. \r\nВ съобщението си до пресата, президентът твърди, че понеже тези 16 милиарда са по-малко от очакваните приходи от наказателните тарифи, които наложи, китайците всъщност субсидират американските фермери. Но отново, тук се пренебрегва това, което митата всъщност правят – особено големите, шокови тарифи, като тези, които целят не са предназначени за печалба, а за да спрат търговията и да накажат лошото поведение. В крайна сметка тарифите не само принуждават местните потребители да плащат повече за китайските стоки, но и ограничават избора на потребителите. Както на всеки пазар, намаляването на конкуренцията означава по-високи цени за потребителите. \r\nАко Тръмп трябва да наложи временни мита, за да спре кражбите на интелектуална собственост от Китай, тогава повечето американци, вероятно, биха били склонни да приемат тези тарифи като необходимо зло. Но митата, за разлика от това което твърди Тръмп“, не „правят нашата страна по-богата“. Те не принуждават Китай да плаща американските сметки. Те дори не съкращават търговските дефицити (не че те имат значение), както показва увеличаващият се търговски дефицит с Китай в ерата Тръмп. \r\nАко тарифите бяха толкова голяма полза за американците, или дори просто безвредна политика, фондовият пазар нямаше да се понижи с 1000 пункта този месец от опасения, че няма да има евентуално решение на това противопоставяне с Китай. И Тръмп нямаше да спасява фермерите, които със сигурност са най-нетърпеливи да видят края на тези мита. \r\nПревод и редакция:", "date": "2019.05.28", "title": "Washington Examiner: Ако наказателни мита бяха толкова велики, защо Тръмп субсидира фермерите?"}
{"url": "http://www.focus-news.net/news/2019/05/28/2663603/", "text": "БСП не трябва да допуска крамоли и драми да попречат на устрема и заряда в редиците на партията. Това каза в интервю за обзорното предаване „Това е България“ на  Радио „Фокус“  Калоян Паргов, председател на Софийската организация на БСП. „Малко не ни достигна до победим на тези избори. Тази разлика с  ГЕРБ не е от драматичните разлики, които се наблюдаваха през последните години. Имаше големи очаквания за промяна в България, предвид резултата, който всички очаквахме, които много социолози предвещаваха месец и половина преди изборите на 26 май. Но ако направим сравнение - това е най-добрият резултат на БСП на европейски избори, откакто се провеждат, и като абсолютен брой гласове, и като мандати. Но има много изводи, които трябва да си направим, свързани с това защо за втори пореден път не ни достигна малко предвид големите очаквания да станем първа политическа сила. Това е обект на този първоначален анализ, който в момента тече в рамките на заседанието на Националния съвет“, коментира Калоян Паргов. По думите му оставката на Корнелия Нинова, която е личен акт,  ще бъде разглеждана на предстоящото заседание на Конгреса на 16 юни. „Дали ще приемем този личен акт и ще вървим към избор на нов председател или няма да го приемем и ще има изненади, това ще бъде воля на най-висшия орган на партията“, отбеляза Паргов. По думите му най-важното в момента е БСП да запази мотивацията и да не отслаби мобилизацията в редиците. „Резултатите по места ни дават основание да сме обнадеждени, че на местните избори през есента БСП ще ма засилено присъствие и връщане в местната власт. Имаме четири области, в които печелим, имаме повишен изборен резултат на много места. В над 100 общини БСП има всички шансове да спечели на местни избори. Не трябва да допускаме крамоли и драми да попречат на устрема и заряда след изборите на 26 май, надъхани и готови за изборен успех“, подчерта Калоян Паргов. „Една от най-важните спойки в БСП е усещането за опасност, тогава партията забравя за противоречия и се консолидира. Считам, че и този път БСП ще прояви мъдрост и ще излезе от тази ситуация, която може да има и своите положителни страни“, каза още Калоян Паргов. \r\nЦоня СЪБЧЕВА", "date": "2019.05.28", "title": "Калоян Паргов, председател на Софийската организация на БСП: Не трябва да допускаме крамоли и драми да попречат на устрема и заряда в редиците на партията"}
{"url": "http://www.focus-news.net/news/2019/05/28/2663605/nimh-utre-sled-obyad-na-mesta-glavno-v-planinskite-rayoni-shte-prevali-maksimalnite-temperaturi-shte-sa-mezhdu-26-i-31.html", "text": "През нощта на места в Западна България все още ще има купеста облачност и превалявания от дъжд, но до сутринта ще спрат. На изток ще е предимно ясно. Това съобщи за  Агенция \"Фокус\"  Мартин Славчев, дежурен синоптик в  Националния институт по метеорология и хидрология  (НИМХ). Утре преди обяд над България ще е предимно слънчево. След обяд отново ще се развива купеста и купесто-дъждовна облачност и на места, главно в планинските райони, ще превали. Ще духа слаб западен, в Източна България – югозападен вятър. Максималните температури ще са между 26° и 31°. \r\nПо Черноморието ще бъде слънчево, след обяд ще има временни увеличения на облачността, но ще е без валежи. Ще духа слаб югозападен вятър. Максималните температури ще са между 26° и 28°. Вълнението на морето ще е 1 - 2 бала. Температурата на морската вода е 16° - 20°. \r\nВ планините ще е предимно слънчево. След обяд ще се развива купеста и купесто-дъждовна облачност, на повече места в масивите от западната половина от страната. Ще превали, възможно е и да прегърми. Ще духа умерен до силен вятър от запад, по високите и открити части – от югозапад. \r\nАтмосферното налягане ще се повиши и ще е около средното за месеца.      \r\nПрез следващите дни въздушната маса над страната ще е неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Най-висока е вероятността за локални интензивни валежи и градушки в петък. В източните райони през повечето дни ще се задържи без валежи, с повече слънце и по-високи температури. Дневните температури ще се понижат, отначало, а и по-съществено - в западните райони, впоследствие - и на изток. Вятърът ще е слаб до умерен, в петък - северозападен, в събота - ще се обърне от североизток. Преобладаващите максимални температури ще са между 21° и 26°.", "date": "2019.05.28", "title": "НИМХ: Утре след обяд на места, главно в планинските райони, ще превали, максималните температури ще са между 26° и 31°"}
{"url": "http://www.focus-news.net/news/2019/05/28/2663609/kyustendil-dve-firmi-sa-uchastvali-v-obyavenata-ot-obshtina-dupnitsa-protsedura-za-remont-na-kmetstvoto-v-selo-dzherman.html", "text": "Две фирми са участвали в обявената от Община Дупница процедура за ремонт на кметството в село Джерман. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му едната оферта е за 66 480 лева, а втората за 66 903 лева.  \r\n„Вторият етаж на сградата в центъра на селото е общинска собственост и ще бъде изцяло предоставен на кметството. Предвидено е обособяване на приемна, кабинет на кмета, кабинет за секретаря на селото, както и заседателна зала, която да се ползва за събрания или за местни цели”, каза Христо Апостолов.  \r\nСредствата за ремонта са заложени в списъка с капиталови разходи на Община Дупница за тази година, а ремонтните дейности се очаква да приключат до есента. Предстои сформираната общинска комисия да излезе с решение за избор на фирмата, която ще ремонтира сградата на кметството. \r\nВенцеслав ИЛЧЕВ", "date": "2019.05.28", "title": "Кюстендил: Две фирми са участвали в обявената от Община Дупница процедура за ремонт на кметството в село Джерман"}
{"url": "http://www.focus-news.net/news/2019/05/28/2663606/vuchich-sled-napadenieto-nad-sarbite-v-severno-kosovo-nyama-da-voyuvame-shte-pazim-mira.html", "text": "Президентът на Сърбия Александър Вучич заяви след последната акция на косовския спецназ в Северно Косово, в хода на която пострадаха десетки и около 30 бяха арестувани за „корупция“, че сърбите няма да воюват, а ще пазят мира на всяка цена, предава скопското електронно издание  „Фактор“ . \r\n„Никого не съм заплашвал с война, само казах, че ще защитаваме нашия народ и няма да позволим нови репресии. След днешното нападение, вече нищо няма да бъде същото. Ще имаме по-различно отношение към преговарящите и всички, които днес се правиха на луди и говориха, че става въпрос за борба против корупцията, или в първия момент изобщо не се показаха. Показаха се чак, когато разбраха, че сме много сериозни в намерението си да защитаваме нашия народ“, заяви Вучич. \r\nВъв вторник сутринта гражданите на сръбските общини в Северно Косово задействаха предупредителните сирени. Специалните части на косовските сили за сигурност – РОСУ, със 73 бронирани машини нахлуха в северната част на Митровица, Зубин Поток и Лепосавич и арестуваха около 30 души. \r\nЦелта на акцията, както написа косовският премиер Рамуш Харадинай в „Туитър“, е била арестуването на полицаи и цивилни, заподозрени, че участват в нелегална търговия и организирана престъпност и не е била насочена срещу сърбите. Същото изявление дойде и от Брюксел и КФОР. \r\nМинистерството на външните работи на Русия определи нахлуването на косовските спецчасти в сръбските общини, като „още една от поредицата провокации на Прищина“. \r\nПревод и редакция:", "date": "2019.05.28", "title": "Вучич след нападението над сърбите в Северно Косово: Няма да воюваме, ще пазим мира"}
{"url": "http://www.focus-news.net/news/2019/05/28/2663611/ekspert-rusiya-evropeyskiyat-parlament-protiv-evropa.html", "text": "Изборите за Европейски парламент завършиха с прогнозирани, ни печални за перспективите на „общия европейски дом“ резултати. Позициите на привържениците на единството на Европа отслабнаха. Радикалите, които обективно работят за разпадането на това интеграционно обединение, напротив, подобриха положението си. Европейците демонстрираха убедително, че проектът „Европейски съюз“, поне в този вид, в който е в момента, никак не им харесва, пише електронното издание на руското официозно списание  „Експерт“  в материал, представен без редакторска намеса. \r\nИзборите, проведени в страните от ЕС от 23 до 26 май, наистина могат да се нарекат исторически. В Европейския парламент за първи път след края на Студената война балансът на силите се промени. Дясната Европейска народна партия (ЕНП) и Прогресивният алианс на социалистите и демократите (ПЕС) загубиха мнозинството си и ще трябва да се договорят за коалиция с други фракции. \r\nДясноцентристите и социалистите не стигнаха до победа съвсем за малко. Те получиха 331, а не необходимите им 376 мандата за болшинство. Разбира се, част от гласовете на двете партии отидоха при евроскептиците. „Европейският алианс на народите и нациите“ (Бившата партия „Европа на нациите и свободите“), където тонът задават пратениците на Марин льо Пен, и „Европа за свобода и пряка демокрация“, в която влиза и партията на Найджъл Фараж с говорещото само за себе си име Брекзит, получиха 111 депутати срещу 78 на миналите избори за Европейски парламент. Но само по себе си това засилване на принципните противници на обединена Европа едва ли би попречило на социалистите и дясноцентристите да запазят мнозинството, ако не бяха принципните поддръжници на европейското единство.Те бяха вдъхновени от френския президент Еманюел Макрон. В часа, когато евроскептиците атакуваха, той направи призив за увеличаване на правомощията на ЕС - дори публикува статия, в която очерта плана си за реформа на Европейския съюз. Популярността на Макрон сред евро-оптимистите се е увеличила драстично. Следователно неговото движение „Република напред“, обединено на тези избори с „Алианса на либералите и демократите за Европа“ (те са традиционните поддръжници на укрепването на ЕС), взе 105 места, тоест третото място. \r\nЗасилиха позициите си и Зелените (69 срещу 52 места на последните избори). Това също е знак, че Европа я очаква промяна. За Зелените традиционно гласуват не само тези, които се занимават с проблемите на околната среда, но и онези, които искат да протестират срещу \"системните\" партии. \r\nКато цяло се получава тъжна картина за привържениците на запазването на ЕС. Радикалите настъпват. Едните искат ЕС да го няма и не крият особено това. Другите се стремят да направят така, че ЕС постепенно да еволюира в посока на конфедерация. И двата пътя не обещават нищо добро на Съюза. \r\nОт края на „Студената война“ в Европа се случиха много промени. Каквото и да се говори за ЕС, той стана най-успешния интеграционен проект в света. От неговите институции сега зависи благосъстоянието и икономиката на милиони европейци, както и това на ръководителите на транснационалните корпорации, и, да кажем, обикновения фермер, който е зависим от субсидиите на Брюксел. Неслучайно на тези избори за Европейски парламент имаше рекорден брой участници. Обикновеният, средностатистически избирател, който преди това възприемаше властите на ЕС като нещо далечно и нещо, което не го засягаше лично, започна да ги приема по-сериозно. \r\nОнези, които смятаха, че структурите и правилата на Европейския съюз са само малко и  незначително приложение към безвизовия режим между европейските страни, окончателно промениха мнението си чрез примера на Великобритания. Брекзит, за условията на който британските парламентаристи не могат да се съгласят изобщо, показа, че каквито и да са неудобствата от това да бъдеш в единна Европа, да се разделиш с нея може да излезе и по-скъпо. В същото време броят на проблемите нараства, които, както разбират все повече европейци, е по-лесно да се разрешат единно: миграционната криза и отношенията със САЩ и Русия. \r\nНо за времето на съществуването на Европейския съюз не се случи едно нещо: гражданите на страните-членки на Съюза така и не се почувстваха единна общност. Интересите на тяхната страна за тях все още са по-важни от интересите на Европа. Опитите да се наруши, дори в името на общото благо, националният суверенитет, като цяло се възприемат като еднакво болезнени във всички страни от ЕС. Тук Литва не се различава много от Великобритания. Резултатите от изборите за Европейски парламент, с успехите на евроскептиците и с „протестното“ гласуване, показаха, че Европа може да бъде обединена само до известна степен. Която ръководството на ЕС е принудено да преминава от време на време - отново за общото благо. \r\nВ резултат на това европейският истаблишмънт е принуден да си блъска главата над това, как да съвмести несъвместимото. Впрочем, демокрацията въобще е система за разрешаване на противоречията, които при друга форма на организация на обществото биха били неразрешими. И, за щастие, Европа няма да се откаже от демокрацията, въпреки авторитарните тенденции в отделните страни от ЕС. \r\nПревод и редакция:", "date": "2019.05.28", "title": "„Експерт“ (Русия): Европейският парламент против Европа"}
{"url": "http://www.focus-news.net/news/2019/05/28/2663275/pregled-na-osnovnite-temi-v-dobrudzhanskiya-pechat.html", "text": "БСП е първа сила на евроизборите в Добрич“, съобщава на първа страница вестник  „Добруджанска трибуна“ . ДПС е на по-малко от процент от ГЕРБ в осми избирателен район, сочат данните от 100% обработените протоколи на секционните комисии в областта. 1249 добруджанци са гласували с „не подкрепям никого“. Местната структура на столетницата е направила шеметен скок от третото си място на предните евроизбори към първото сега. Днес трябва да бъдат огласени данните и от преференциалното гласуване. Очаква се то да подкрепи кандидатските листи. „Литературен празник с автори от поетичния конкурс „Възкресения“, съобщава изданието. Събитието е организирано от областния управител Красимир Кирилов и Регионалния исторически музеи. То е в изпълнение на работната програма на Комуникационната стратегия на Република България за тази година. Празникът ще се състои на първи юни от 11 часа в Дом- паметник „Йордан Йовков“. Домакините са подготвили юбилеен сборник „Възкресения“ за 25-та годишнина на конкурса.  \r\n„50-годишният от Орляк, убил майка си, остава в ареста“, съобщава изданието. Вчера Окръжният съд в Добрич е оставил без уважение молбата на подсъдим за изменение на наложената му мярка за неотклонение от „задържане под стража“ в по-лека. Срещу него е повдигнато обвинение затова че на пети декември 2017 година в село Орляк, община Тервел, умишлено е умъртвил своята майка, като деянието е извършено по особено мъчителен начин.  \r\nВодеща тема и за другия регионален вестник  „Нова добруджанска трибуна“  са официалните крайни резултати от евроизбори‘ 2019 в Добричка област . Всекидневникът отделя цяла страница на темата за евроизборите. Поместено е мнението на президента Румен Радев, според когото изборите не могат да бъдат индулгенция за корупционни скандали. Представени са официалните резултати от евроизборите и за страната, както и прогнозни резултати за разпределение на местата в следващия европарламент. „Окръжният съд в Добрич допусна предаване на български гражданин във Франция за изтърпяване на ефективна присъда“, съобщава изданието. На властите във Франция ще бъде предаден 30-годишен мъж от село Айдемир, община Силистра. Това е в изпълнение на издадена срещу него Европейска заповед за арест с цел изтърпяване на наложено му ефективно наказание „лишаване от свобода“. Той е осъден на три години затвор за притежание на оборудване за фалшифициране на платежни средства, опит за скиминг измама, извършена като част от организирана престъпна група.  \r\n„До 17.30 часа на 31 май се приемат оферти за водно-спасителна дейност на неохраняеми плажове в областта“, съобщава всекидневникът. Съгласно утвърдената от Министерството на туризма програма за охрана на морските плажове без стопани през това лято, областният управител е обявил обществена поръчка за осигуряване на седем стационарни спасителни поста на пет плажа. Поръчката е с прогнозна стойност 69 900 лв. без ДДС.", "date": "2019.05.28", "title": "Преглед на основните теми в добруджанския печат"}
{"url": "http://www.focus-news.net/news/2019/05/28/2663309/pregled-na-osnovnite-temi-vav-velikotarnovskiya-pechat.html", "text": "„Само 86 гласа е разликата между ГЕРБ и БСП в област В. Търново“ е заглавие от първа страница на областния всекидневник  „Янтра ДНЕС” . Само 86 гласа е разликата между двете най-големи политически сили ГЕРБ и БСП на изборите за Европейски парламент в област Велико Търново. Това сочат данните на Районната избирателна комисия при 100% обработени протоколи. „Зрелостници искат ревизиране на матурата по английски“, пише още вестникът. Зрелостници от В. Търново настояват матурата по английски език да бъде ревизирана, тъй  като, според тях, тестът е пълен с неточности, двусмислици и граматически грешки. „Шофьор с 2.98 промила предизвика катастрофа и избяга“ е новина от криминалната хроника. Страница пета ни показва статистика, която сочи, че от всеки три новородени в областта, две са извънбрачни. Във вестника ще откриете и  материали за 50-годишната история на ДГ „Соня“ във Велико Търново. „Ако се класира за Лига Европа „Етър“ ще прескочи предварителния кръг“, е новина от спортните страници.  \r\n„ГЕРБ спечели Евроизборите в област Велико Търново“ е заглавие от другия областен ежедневник  „Борба“ . Политическа партия ГЕРБ спечели област Велико Търново в изборите за Европейски парламент, макар и с по-малко от 100 гласа, партията на Бойко Борисов излиза победител, сочат резултатите. „Над 2000 апартамента в момента строят във Велико Търново, градят 9 нови комплекса“ е друга новина от днес. Невиждано досега строителство се вихри във Велико Търново. По данни на кметството на база одобрените проекти в момента в областния център се правят близо 2000 нови апартамента, множество офиси и магазини, както и подземни и надземни паркинги. „Първи фестивал на китайската култура започва във Велико Търново“, пише още „Борба“, а статията ни разказва за това кога, как и къде ще се случи събитието. „Печатница осъди енергото да и върне 11 000 лв.“ е новина от криминалната хроника. В областния ежедневник ще намерите и материал за Аделина и Джейси Хенсън, които „вдигнаха атрактивна българо-американска сватба в Арбанаси“.", "date": "2019.05.28", "title": "Преглед на основните теми във великотърновския печат"}
{"url": "http://www.focus-news.net/news/2019/05/28/2663604/pri-100-obraboteni-protokoli-ot-rik-gerb-poluchava-3107-ot-glasovete-bsp-2426-dps-1655-vmro-736-demokratichna-balgariya-606-obzor.html", "text": "При 100% обработени протоколи при първоначалното им въвеждане междинните резултати на европейските избори сочат, че за ГЕРБ са гласували 31.07% от упражнилите правото си на вот. БСП получава 24.26% от гласовете, ДПС - 16.55%, ВМРО - 7.36%, „Демократична България“ - 6.06%. Реализираната избирателна активност е малко на 33%. Около 36.71% от избирателите са гласували с преференции. Най-много са те при ВМРО и \"Демократична България\", където надвишават над 50 процента. Недействителните гласове на евроизборите са около 4%. Разпределението на мандатите и новите български евродепутати трябва да станат ясни до 31 май. \r\nСпоред първоначалното преброяване на гласовете ГЕРБ печели в 21 области: Блaгoeвгpaд, Бypгac, Bapнa, Beлиĸo Tъpнoвo, Bpaцa, Гaбpoвo, Kюcтeндил, Лoвeч, Moнтaнa, Πaзapджиĸ, Πepниĸ, Pyce, Cилиcтpa, Cливeн, Cмoлян, Coфия 23-и избиpaтeлeн paйoн, Coфия 24-и избиpaтeлeн paйoн, Coфия 25-и избиpaтeлeн paйoн, Coфия oблacт, Cтapa Зaгopa, Πлoвдив гpaд, Πлoвдив oблacт и Xacĸoвo. БCΠ зa Бългapия пeчeли избopитe в oблacтитe Bидин, Дoбpич, Πлeвeн и Ямбoл, a ДПС в Kъpджaли, Paзгpaд, Tъpгoвищe и Шyмeн. В чужбина най-висока подкрепа получава „Демократична България“ с 28.76% от гласовете, за ГЕРБ са гласували 22.16%, а за БСП - 15.42%.", "date": "2019.05.28", "title": "При 100% обработени протоколи от РИК: ГЕРБ получава - 31.07% от гласовете, БСП - 24.26%, ДПС - 16.55%, ВМРО - 7.36%, „Демократична България“ - 6.06% (ОБЗОР)"}
{"url": "http://www.focus-news.net/news/2019/05/28/2663599/evropeyski-izbori-2019-premierat-boyko-borisov-v-pregovorite-v-bryuksel-vsichko-e-vazhno-nie-imame-nyakolko-koza.html", "text": "В преговорите всичко е важно, ние имаме няколко коза. Това заяви министър-председателят Бойко Борисов в Брюксел преди Неформална работна вечеря на държавните и правителствените ръководители на ЕС, съобщиха от  правителствената информационна служба.    \r\nСпоред премиера Борисов в предстоящите консултации за ръководните европейски позиции ще се прехвърлят много имена. „Следващите часове ще се изговорят много неща и ще започнат същинските преговори“, отбеляза министър-председателят и добави, че прибързването би било грешка. „Това ще бъде едно надбягване и който съумее да задържи коня си, както аз си задържах партията и последните две седмици я пуснах, и ги изпреварих просто с много дължини всичките победители, защото всичките се изкараха победители“, добави Борисов.  \r\nПо думите на Борисов все още е рано да се говори по въпроса за български еврокомисар. Премиерът изтъкна стремежа на страната ни Европейската агенция по труда да се установи в София и подкрепата, която търсим за това сред другите държави. Попитан от медиите за коментар относно поста председател на Европейската комисия, Борисов отбеляза: „ние като част от ЕНП подкрепяме Манфред Вебер, ние сме дисциплиниран член и нямаме колебания“.  \r\nНа въпрос относно резултатите от изборите, Борисов изтъкна: „аплодисментите в ЕНП са, че в България сме победили лидера на ПЕС в пряк двубой“.  Той добави, че резултатите на ГЕРБ са много добри и партията е първа сила сред младите, работещите, високообразованите. Според Борисов Мария Неделчева е направила добра кампания, като разликата между нея и останалите кандидати е била потресаваща в нейна полза като знания, умения, интелигентност. „Най-много преференции има тя“, подчерта още Борисов. Той изтъкна също така, че Лиляна Павлова се е справила добре с Българското председателство на Съвета на ЕС. „Г-жа Златева й се надсмиваше за седмото място, но при нея не се получиха нещата в БСП. Нали помните? Аз имам принцип в живота – никога не прави това, което не искаш да ти правят. Никога не се надсмивай над победения. Никога, когато някой е паднал, не го ритай, а се наведи и му подай ръка“, каза още Борисов и благодари на президента за поздравленията по случай победата на изборите.  \r\nНа въпрос относно оставката на Корнелия Нинова премиерът Борисов подчерта, че не се меси в работата на другите партии и не би дал мнението си какво да правят.", "date": "2019.05.28", "title": "Европейски избори 2019: Премиерът Бойко Борисов: В преговорите в Брюксел всичко е важно, ние имаме няколко коза"}
{"url": "http://www.focus-news.net/news/2019/05/28/2663255/parlamentarnata-pravna-komisiya-shte-razgleda-prezidentskoto-veto-varhu-promenite-v-zakona-za-darzhavnata-sobstvenost-za-otchuzhdavaneto-na-imoti.html", "text": "Парламентарната комисия по правни въпроси ще разгледа ветото на президента Румен Радев върху промените в Закона за държавната собственост, свързани с отчуждаването на имоти. Основната цел на промените е да се оптимизира и ускори процесът по изграждане на значими национални обекти, както и да се насърчават инвестициите в индустриалния сектор. С измененията се предвижда и собствениците на земеделски имоти над 50 дка да бъдат по-добре компенсирани при принудително отчуждаване. \r\nНа 27 май държавният глава Румен Радев наложи вето на закона, който беше приет на 15 май. В мотивите си той посочва, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти. Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес. Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Според Румен Радев тази промяна създава сериозен риск вместо да се ускори процесът на изграждане на значими национални обекти, той да бъде забавен.", "date": "2019.05.28", "title": "Парламентарната правна комисия ще разгледа президентското вето върху промените в Закона за държавната собственост за отчуждаването на имоти"}
{"url": "http://www.focus-news.net/news/2019/05/28/2663610/natsionalniyat-savet-na-bsp-reshi-petoto-zasedanie-na-49-iya-kongresa-da-se-provede-na-16-yuni-vmesto-na-15-ti.html", "text": "Националният съвет на БСП реши петото заседание на 49-ия конгреса да се проведе на 16 юни, вместо на 15-ти, предаде репортер на  Агенция \"Фокус\" . Първоначалната идея бе най-висшият орган на партията да бъде свикан на 15 юни, но тогава се пада Задушница. По тази причина Националният съвет на БСП прегласува своето решение. Петото заседание на 49-ия конгрес трябва да констатира оставката на Корнелия Нинова като председател на партията и да я приеме.  \r\nДеница КИТАНОВА", "date": "2019.05.28", "title": "Националният съвет на БСП реши петото заседание на 49-ия конгреса да се проведе на 16 юни, вместо на 15-ти"}
{"url": "http://www.focus-news.net/news/2019/05/28/2663608/parlamentarnata-grupa-na-bsp-za-balgariya-se-vrashta-v-narodnoto-sabranie.html", "text": "Парламентарната група на \"БСП за България\" се връща в Народното събрание. Това реши Националният съвет на БСП на своето заседание, предаде репортер на  Агенция \"Фокус\" .  Решението бе гласувано почти единодушно. Ръководството на парламентарната група и депутатите ще вземат решение кога да се случи това.  \"Фокус\" припомня:  На 17 февруари Националният съвет на БСП взе решение парламентарната група на „БСП за България“ да напусне Народното събрание. То бе взето със 74 гласа „за“, 3-ма „против“ и 33-ма „въздържали се“. Решението дойде на фона на напрежението около приетите промени в Изборния кодекс и заради среднощното заседание на парламента. Тогава БСП обяви, че би възстановила участието си в парламента при избор на нова ЦИК, отмяна на промените в Изборния кодекс, връщане на преференцията и на дебата за машинното гласуване. Това обаче не се случи в пълнота и от тогава вече повече от 3 месеца опозицията не присъства на заседанията на парламента. В този период от БСП направиха само едно изключение и се включиха в тържествената сесия на парламента по повод 140-ата годишнина от Учредителното събрание и от приемането на Търновската конституция във Велико Търново. Тогава от БСП се аргументираха, че над партийните решения стоят дъжравността, уважението и благоговението пред учредителите и Търновската конституция. На пресконференция след изборите лидерът на БСП Корнелия Нинова отчете, че решението за напускане на парламента не е причина за резултата на партията на евровота.  \r\nДеница КИТАНОВА", "date": "2019.05.28", "title": "Парламентарната група на \"БСП за България\" се връща в Народното събрание"}
{"url": "http://www.focus-news.net/news/2019/05/28/2663222/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В статия за изолационисткото издание  The American Conservative  историкът Пол Готфрид отправя остра критика към материал в американско списание, който плаши читателите с проруски настроена Германия. Обвинявайки журналиста в германофобия и русофобия, Готфрид предлага своята гледна точка на отношенията между двете нации в исторически контекст. Основната идея – „нашите подпалвачи се върнаха към любимите си европейски момчета за бой\".  Агенция „Фокус“  представя превод на материала без редакторска намеса и без съкращения. \r\nНеоконсерваторите отново се опитват да поставят печата на авторитаризма върху германците и руснаците. \r\nПрез последните 40 години посветих толкова много усилия и енергия, изучавайки фиксирането на неоконсерваторите върху антигерманската, а сега и антируската идея, че сега съм доста придирчив, избирайки примерите, които си позволявам да разбера. \r\nВъпреки това не мога да подмина такава лесна цел. Наскоро публикуваната статия на Ричард Херцингер „Германското руско лоби” в списание The American Interest ясно разкрива както германофобията, така и русофобията. Херцингер обяснява, че „в немската култура, от незапомнени времена, от Ницше и Ман до Меркел, германците са се отнасяли към Русия с уважение\". \r\nОбвиненията срещу Русия и Германия продължават и по отношението на канцлера на ФРГ Ангела Меркел да осигури доставките на природен газ от Москва. Изглежда, че „в съзнанието на германците Русия играе ролята на въображаема, подсъзнателна „версия\". С оглед миналото на Германия, която не е демократично и което продължава да определя отношенията на страната с останалия свят, тази страна е привлечена от „руската автокрация\". Американският президент Доналд Тръмп още повече е укрепил тази тенденция, защото „се отнася към Владимир Путин с невероятно възхищение и топлина\". И това - четем в статията, подтиква германските антидемократични сили към по-нататъшно сближаване с руснаците. В резултат на всички тези събития „демоните на германския национализъм, които като цяло бяха считани за победени, отново ще вдигнат глави и ще бъдат всеят ужас\". \r\nИ макар Херцингер да не намира доказателства, че самата Меркел или нейният най-вероятен наследник на канцлерския пост Анегрет Крамп-Каренбауер (АКК) ще се откаже от „ангажимента за трансатлантическото партньорство и неговите общи ценности\", той се опасява, че „лобито на Путин почти със сигурност ще се увеличи\" заедно с „популяризаторите на Путин\", които „представят авторитарния режим на Кремъл като естествен израз на уникалността на Русия\". Херцингер настоява, че в това няма нищо ново и дори от XIX век германските мислители „създадоха митичния образ на Русия, в който е заложена кръстоска между страх и възхищение”. \r\nФриволно избраните от Херцингер цитати от германски автори имат за цел да докажат, че те изпитват нездравословно привличане към руската политика и култура. Но дали благосклонните бележки на Ницше за Русия са по-многобройни от неговия вдъхновен поток на писания, в които изразява възхищение към французите? Между другото, Ницше съвсем не е бил националист; той обикновено контрастира по-креативните нации с германския бюргер.  По същата логика би било възможно да се състави списък на антируски цитати на германски интелектуалци и политици, особено между двете световни войни, в които руснаците и германците се избиваха едни други.  \r\nХерцингер цитира германските националисти от междувоенния период Ернст Никиш и Артър Молер ван ден Брук, наричайки ги русофили. Но други германски консерватори от 20-те години на миналия век - например философът Освалд Шпенглер – са изключително враждебни към Съветска Русия. Между другото, любопитно е дали Херцингер може да даде поне един цитат от първа ръка, който ще ни позволи да се уверим, че Меркел е „германски националист”? Какво в Меркел, която прие в страната си стотици хиляди млади мъже-мигранти, предимно от Сирия, показва, че тя е националист? \r\nХерцингер твърди, че след Първата световна война германските националисти и германската левица поддържат тесни връзки със Съветската Русия. Има очевидна причина за това. И Германия, и Съветският съюз бяха лишени от значителна част от територията си от победителите в края на войната и бяха третирани като противници на мирната конференция във Версай. По очевидни причини, отхвърлените от всички власти, смятаха, че са обединени от „общата съдба“ (Schicksalsgemeinschaft), поради което през 1923 г. сключиха споразумение за отбрана. Херцингер правилно отбелязва, че по време на Студената война някои германци са натрупали „културно презрение\" към САЩ. „Според много германци Русия е обратното: културна нация, която цени идеалите на поети, художници и интелектуалци\". \r\nПозволете ми да уточня. Германските десни националисти, останали след 1945 г., не се доверяват на САЩ, които възприемат като германофоби. Те също така подкрепяха биполярния свят, вярвайки, че Съветите и американците ще се контролират един друг в Европа. Но германски интелектуалци, като Карл Шмит, открито мразеха СССР, възприеман като носител на враждебната комунистическа идеология. Във всеки случай, няма нищо конкретно германско в това, че европейците негодуват срещу американците. По време на войната срещу Ирак неоконсерваторите атакуваха французите за дълбоко вкоренения антиамериканизъм. Разбира се, веднага щом този изблик на омраза се удави, нашите подпалвачи се върнаха към любимите си европейски момчета за бой. \r\nКрайъгълният камък в разсъжденията на Херцингер за това, защо германските антидемократи не могат да устоят на автократичния руски език, е трактатът „Политически наблюдения“ на известния германски писател Томас Ман, завършен през 1918 година. Според Херцингер, в труда си авторът „стигна до някаква схематична културно-историческа опозиция, където, от една страна, имаше Германия и Русия, а от друга - западни демокрации”. Но всъщност тази книга е писана, докато германците и руснаците стреляха едни срещу други на бойното поле, а похвалите за руската духовност, особено сред селяните, едва ли отразява начина на мислене на типичен германец от онези години.  \r\nПрез 1913 г. чешкият патриот Томас Масарик, който е бил в съюзническата страна по време на Първата световна война, прави наблюдения, подобно на Ман, за благочестивите руски селяни в Русия и Европа. Руският образ на Ман е съвпадащ с изображението, което намираме в предвоенните писания на по-късния унгарски комунист Георг Лукаш. Подобно на Ман, Масарик и Лукач са написали своите възхвали за руснаците на немски език. Човек се чуди какво ни казва всичко по-горе изброено за решението на Меркел да купува природен газ от руснаците? \r\n*** \r\nРезултатите от европейските избори показват задълбочаващото се  разделение относно бъдещето на Общността, твърдят в редакцията на популярния американски вестник  The New York Times . \r\nПопулистите, които се стремят към отслабване на правомощията на Европейския съюз и националистите,  увеличиха броя на местата си в Европейския парламент след четиридневните европейски избори. Но опасенията на поддръжниците на Общността за „наводнение“ от десни сили в ЕП не се оправдаха. \r\nКогато преброяването на гласовете приключи, популистите вероятно ще получат около 25% от 751 места в ЕП. Преди пет години те събраха подкрепата на 20% от европейските избиратели. Но този път избирателната активност беше по-висока от обичайното и това показва, че поддръжниците на Обединена Европа също повишиха мотивацията си. \r\nВзети заедно, резултатите показаха, че борбата за бъдещето на ЕС, т.е. въпросът дали е необходима повече или по-малко интеграция между европейските страни, само ще се задълбочи.  \r\nС повече гласове в парламента популистите и националистите ще бъдат по-упорити и активни в справянето с въпроси като миграцията и бюджета. И те със сигурност ще се опитат да отложат плановете на проевропейските политици, настоявайки за прехвърляне на допълнителни правомощия на държавите, а не на европейската бюрокрация, която въприемат като арогантна и изразяваща интересите на елитите. Въпреки това, противопоставящите се сили на ЕС са все още фрагментирани и разнородни и за тях ще бъде трудно да придобият сериозна власт. \r\nНай-сериозните последствия ще се усетят именно в онези страни, в които крайнодесните и популистките лидери са победители, а именно във Франция и в Италия. Там те могат допълнително да нарушат традиционната партийна система и да генерират нови сили. В продължение на много месеци тези сили рекламираха изборите за Европейски парламент, считайки ги за тест за собствената им популярност. \r\n„Електоратът е решен на промени и затова е много нестабилен в симпатиите си, предпочитайки да подкрепя нови бунтовници, а не установени партии, които са на власт от десетилетия\", каза Марк Ленард от Европейския съвет за външни отношения. „Страхът от завземането на ЕП от страна на крайнодесните обедини проевропейските сили и това доведе до огромна избирателна активност и подкрепа за зелените и либералните партии в Европа\", обяснява експертът. \r\nВ статия следва подробно разпределение на силите в ключови държави от ЕС след неделното гласуване. \r\n*** \r\nС нарастването на напрежението между САЩ и Иран иранският външен министър Мохамад Джавад Зариф заяви в неделя, че страната ще се защити. \r\nИран може да потопи американските военни кораби, изпратени в региона на Персийския залив, с помощта на ракети и „тайни оръжия\". Това предупреди представител на военните на близкоизточната ислямска република, отбелязва сингапурското издание  The Straits Times . \r\nВ петък САЩ обявиха разполагането на допълнителни 1500 войници в Близкия изток, определяйки решението си като стъпка към укрепване на защитата си срещу Иран. „Америка ... изпраща два военни кораба в региона. Ако извършат и най-малката глупост, ние ще изпратим тези кораби на дъното на морето заедно с техния екипаж и самолети, използвайки две ракети или две нови тайни оръжия\", увери генерал Мортеза Корбани, съветник на иранското военно командване. \r\nДействията на САЩ са в отговор на нарастващата ескалация на напрежението с Иран. На 24 май Тръмп се съгласи Пентагонът да изпрати допълнителен контингент от американски войници в Близкия изток във връзка с ескалацията на напрежението между Вашингтон и Техеран. Според CNN укрепването включва  разполагането на противоракетни ракетни системи „Пейтриът“, разузнавателни самолети и необходимите сили за „сдържане на иранските заплахи\". \r\nЗападните експерти твърдят, че Иран често преувеличава арсенала си от оръжия, въпреки че са налице опасения за ракетната  програма на страната и по-специално за тези с голям обсег на действие. \r\n*** \r\nСъветската инвазия в Афганистан и последвалата гражданска война се превърнаха в мощна основа за ислямистки радикализъм. И за други войни, от Чечения до Ирак. Но един критичен конфликт, който оформи пътя на глобалния екстремизъм и тероризъм, остава пренебрегнат. Голяма част от сегашния глобален крайнодесен екстремизъм е приготвена в пещта на балканските конфликти от 90-те години на миналия век, особено на този в Босна и Херцеговина, коментират в редакцията на американското списание  Foreign Policy . \r\nМюсюлманската страна на тази история е добре известна. Босненски мюсюлмански милиции се присъединиха към хиляди чуждестранни доброволци. Някои от тях бяха рекрутирани от Западна Европа. Други бяха ветерани от джихада в Афганистан срещу съветската инвазия през 80-те години на XX век. Бойните умения, разработени от чуждестранните доброволци във войната, контактите с други хора от целия свят и радикализацията в огъня на битката поставиха основите на цели мрежи от ислямистко екстремистко насилие, с които светът се бори и до ден днешен. \r\nТези събития обаче не са уникални за преобладаващо мюсюлманската страна. Хиляди доброволци от цяла Европа също се присъединиха към православната босненско-сръбска армия и католическата босненска армия. Хърватската страна привличаше особено много неонацисти от целия континент през този период. Това бе несъмнено плод на решението на националното правителство в Загреб да покаже като национални маркери символите на Независимата държава Хърватия, фашисткият мариотен режим на Третия райх от годините на Втората световна война. \r\nТочно както с мюсюлманските доброволци, християнските ветерани се завръщат в родните си страни след войната, радикализират се и са готови за нови действия. Поне някои от тези ветерани станаха ядрото на новите десни милиции, които с времето ще се превърнат в мощни политически сили. Един от най-забележителните примери за това е „Златна зора“ в Гърция. Известно е, че ключовите членове на неонацисткото движение са участвали в клането в Сребреница на над 8 000 босненски мюсюлмани през 1995 г.  \r\nКакто и при мюсюлманските доброволци, европейските правителства много бавно признават заплахата, която тези радикализирани ветерани поставят пред собствените им общества след завръщането си. Много хора в Гърция по това време, включително и тези в правителството, прикриваха гръцките участници в клането, особено по религиозни и идеологически линии. Същото се отнася и за редица други страни в Източна Европа, включително Украйна, Румъния и Русия. Такива бойци обаче имаше и в някои среди в Западна Европа. \r\nИ разбира се, нито едно европейско правителство не въведе никакви програми за дерадикализация и реинтеграция на връщащите се в обществото бивши бойци. Идеята не беше дори в дневния ред. Нито пък бе потърсена правна отговорност за престъпления, извършени от тези хора, докато те са били далеч от дома си. Ако не друго, някои от бойците бяха „възнаградени“ с известност и политическа платформа за бъдещето. \r\nТози неуспех произведе същите видове фигури и мрежи на радикален екстремизъм , както и свързаните с ислямисткия тероризъм. Списъкът на терористите и националистическите радикални пропагандисти, които трябва да са вдъхновени от босненската война, е пропорционално обширна. Тук можем да посочим някои от най-публично разпознаваемите фигури от последните две десетилетия: Джаки Арклов, швед, който се биеше за католическите хървати, и дори, косвено, Андерс Брайвик, отговорен за на най-тежката терористична атака в норвежката история. \r\nАрклов например е швед с либерийски произход, неонацист, присъединил към хърватските сили за отбрана. Негови жертви твърдят, че той е изтезавал брутално затворените в хърватските концентрационни лагери в Херцеговина. По-късно е арестуван и осъден за военни престъпления от босненското правителство, но година след това е освободен като част от споразумение за размяна на затворници. Така Арклов се връща в Швеция, където е оправдан за престъпленията си поради липса на доказателства. Впоследствие той се отблагодари на снизходителността на шведската държава, като създаде неонацистка група в Швеция с още двама други. Не след дълго те бяха арестувани и осъдени за убийството на двама шведски полицаи. Това се случи през 1999 година. \r\nБрайвик обаче не е участвал във войната – тогава той е бил още тийнейджър. Но идеологическият му поглед бе силно вдъхновен от православните сръбски екстремисти. И наистина, неговата перспектива е доста широко представена в европейската крайнодесница. Повтаряща се тема в тяхното мислене е идеята за вечна война между европейската и ислямските цивилизации. Освновното е борбата срещу „замърсяването“ на „бялата европейска раса“, която представлява християнската или просветителската западна култура,  и Близкия изток, който е населяван от „кафяви раси“,  представляващи онова, което те възприемат като средновековен, изостанал, репресивен ислям. \r\nИдеята за продължаваща война между християнството и исляма има дългогодишна история на Балканите и извън нея. Но представата, че този конфликт се води от гледна точка на демографското съревнование между раси, има отличително сръбски родословие. Вземете например следното изявление на Радован Караджич, лидер на босненските сърби по време на войната: \r\n„Мюсюлманите не искаха да превърнат Босна в конфедерация или в държава за хървати, сърби и мюсюлмани. Те искаха цялата Босна и Херцеговина за себе си. Босненските мюсюлмани искат, в крайна сметка, да доминират, разчитайки на много висока раждаемост. Те дори искаха да уредят преместването на турци от Германия в Босна, за да помогнат за изграждането на тяхното ислямско общество. Тъй като такава стратегия за господство би била за сметка на босненските сърби, ние й се противопоставихме, като защитихме собствените си села\". \r\nИменно този начин на мислене утвърждава общата тенденция към геноцидни нагласи сред сърбите във войните от 90-те години на миналия век и по-късно се развива в днешната вездесъща представа сред европейското (и всъщност американското) крайно дясно. Или казано с други думи, това е идеята, че бялата европейска култура, цивилизация и раса се размива в Европа чрез мюсюлманска миграция, което от своя страна оправдава насилствено отмъщение спрямо изповядващите ислям.  \r\nБрайвик направи извода за Балканите явен, когато в своя манифест похвали Караджич, заявявайки, че „за усилията си да избави Сърбия от исляма той винаги ще бъде запомнен като почетен кръстоносец и европейски герой от войната“. Това е избор на език и терминология, която силно резонира както със сръбския национализъм от 90-те години на миналия век, така и с крайнодесния екстремизъм в днешно време. \r\nИ все пак, може би най-важното наследство от войната в Босна, по-важно от връщащите се бойци или ултрарадикалния дискурс, беше разбиването в Европа на следвоенната илюзия за цивилизована международна общност, която наблюдава света. \r\nБалканските войни, и особено тази в Босна и Херцеговина, бяха едни от първите конфликти, които се излъчват на живо по телевизията, след Първата война в Персийския залив. И това, което целият свят видя, бяха брутални жестокости и кланета, от ляво, от дясно, от център, включително геноцид, извършен срещу босненското мюсюлманско население. Случайните милиции с повече или по-малко държавна подкрепа създадаха лагери, измъчваха, изнасилваха, убиваха и унищожаваха религиозно и културно наследство, докато т.нар. свободен свят просто наблюдава. Те гледаха с ужас, но всичко, което правеха, в крайна сметка бе едно – да гледат, пасивно и безсилно. \r\nТогава изминаха още пет години, преди САЩ и Западът да се намесят срещу Сърбия, и повече от десетилетие, докато бъде отсъдена справедливост от международен трибунал. В същото време телевизионният геноцид стана голям мобилизиращ фактор за екстремисти от всички страни. На онези, които гледаха, им бе простено за заключението, че зверствата може да бъдат извършени безнаказано.  \r\nВойната бележи ключов момент в европейската история. Убийците и фашистите не само във вихъра си, но бяха прославяни - на живо по телевизията. С този прецедент, изгорен в колективната памет на едно поколение, възраждането на европейския фашизъм беше само въпрос на време. Авторите:  е изследовател в Института за стратегически изследвания към Американския военен колеж и директор на Центъра за глобална политика във Вашингтон. Той е автор на „Радикален произход: Защо губим битката срещу ислямския екстремизъм“ и бивш експерт и съветник в Комисията за противодействие на екстремизма на правителството на Великобритания.   е завършил докторантура в Международния университет в Сараево и в момента е учен в Института за ислямска традиция на бошняците в Сараево, Босна и Херцеговина. \r\n*** \r\nТурско-мюсюлманската асоциация IGMG призова за пълно и задълбочено разследване на предполагаемото нападение над джамия в западния германски град Хаген от 25 май, съобщава вестник  Hurriyet . \r\n„Призоваваме правоприлагащите органи да проведат бързо и задълбочено разследване, да проследят извършителите и да ги поставят пред скамейката на подсъдимите\", подчертава в изявление председателят на IGMG Кемал Ергун. \r\nДжамията в Хаген понесе сериозни щети, след като неидентифицирано лице запалили кофи за боклук пред религиозната сграда. Кадрите от охранителните камери показаха мъж с две кучета, които са забелязани пред контейнерите преди избухването на пламъците. \r\nГермания е свидетел на нарастващата ислямофобия и омраза към мигрантите през последните години, предизвикани от крайнодесните партии, които използват страхове на хората от бежанската криза и тероризма, твърдят от редакцията. \r\nМиналата година полицията е регистрирала 813 престъпления на омраза срещу мюсюлмани. Най-малко 54 мюсюлмани са били ранени при атаките, извършвани предимно от крайнодесни екстремисти. \r\nГермания, страна с над 81 милиона души, е втората държава в Европа след Франция по брой мюсюлмани. От близо 4,7 милиона мюсюлмани във ФРГ, три милиона са от турски произход.", "date": "2019.05.28", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/28/2663223/predstoyashti-sabitiya-v-stranata-za-28-may-agentsiya-fokus.html", "text": "*** \r\nОт 11.30 часа в Квадрат 500 - Национална галерия министърът на културата Боил Банов ще връчи традиционните награди по случай Деня на българската просвета и култура и на славянската писменост на официална церемония. Престижните отличия ще получат творци и артисти от различни области на изкуствата за техния принос в развитието на българската култура и духовност. \r\n*** \r\nОт 14.00 часа в Гранитна зала на Министерския съвет Националният съвет за тристранно сътрудничество ще проведе заседание. Заседанието е свикано във връзка с постъпило искане от Министерство на здравеопазването за разглеждане и даване на становище от НСТС, относно проект на Постановление на Министерския съвет за изменение и допълнение на Наредбата за медицинската експертиза. \r\n*** \r\nОт 11.00 часа ще се състои официално откриване на обект в проект „Инвестиции в съвременна образователна инфраструктура в община Габрово“ в НУ „Васил Левски“. \r\nОт 12.30 часа ще бъде откриването на обект в ОУ „Св. св. Кирил и Методий“. Гости ще бъдат зам.-министърът на регионалното развитие и благоустройството и ръководител на УО на ОПРР Деница Николова и гл. секретар на МОН Албена Михайлова.  \r\n*** \r\nОт 13.00 часа в комплекс Зорница бл. 47 заместник-министърът на транспорта, информационните технологии и съобщенията Димитър Геновски и главният изпълнителен директор на „Български пощи“ ЕАД Деян Дънешки ще открият реновирана пощенска станция. \r\n*** \r\nОт 9.00 часа в Интер Експо Център ще се проведе Кръгла маса на тема „Киберсигурност - Предизвикателства пред институциите и бизнеса в България“. Официалното откриване е от 9.30 часа. Форумът се провежда под патронажа на министъра на вътрешните работи Младен Маринов. Участие ще вземат отговорни служители и експерти от сектор „Сигурност“, представители на Главна прокуратура на Р България, Столична община, държавни агенции, представители на бизнеса. \r\n*** \r\nОт 9.30 часа XII състав на Специализирания наказателен съд ще заседава по производство по чл. 65 НПК - задържане под стража в досъдебното производство и в производството по ЗЕЕЗА срещу Иван Г. \r\n*** \r\nОт 9.30 часа VI състав на Специализирания наказателен съд ще заседава по делото за образуване и ръководене на организирана престъпна група срещу Емил М., Мартин Д. и Калоян Б.  \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен Г., Румен С. и Славияна В.  \r\n*** \r\nОт 10.00 часа XII състав на Специализирания наказателен съд ще гледа делото за образуване и ръководене на престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 10.00 часа XXIII състав на Специализирания наказателен съд ще заседава по делото за участие в ръководството на престъпна организация или група срещу Димитър С. и Стоян С.  \r\n*** \r\nОт 10.30 часа в НДК ще бъде открит традиционният Пролетен базар на книгата. Изложението ще продължи до 2 юни на три нива Националния дворец на културата. \r\n*** \r\nОт 11.00 часа в Конферентната зала на Столична община ще се състои пресконференция за 13-тото издание на платформата „Световен театър в София“.  \r\n*** \r\nОт 11.00 часа XVIII състав на Специализирания наказателен съд ще заседава по производство по чл. 65 НПК - задържане под стража в досъдебното производство и в производството по ЗЕЕЗА срещу Петър Х.  \r\n*** \r\nОт 13.00 часа пред Министерски съвет ще се проведе протест срещу отнемането на спортния лиценз на Българска федерация по автомобилен спорт (БФАС). \r\n*** \r\nОт 13.00 часа ХVІІ състав на Специализирания наказателен съд ще гледа делото за организиране и ръководене на престъпна група срещу Енчо С., Георги Д. и Божидар В.  \r\n*** \r\nОт 13.30 часа ХVII състав на Специализирания наказателен съд ще гледа делото за организиране и ръководене на престъпна група срещу Ангел П., Анатоли А., Цветомир Ц., Нина М., Боил К., Ивайло Н., Димитър Д., Върбан Д., Цветомир Д., Милен И., Мартин М., Михаил Х. и Цветелин С.  \r\n*** \r\nОт 13.30 часа VII състав на Специализирания наказателен съд ще гледа делото за организиране и ръководене на престъпна група срещу Лазгин Х., Ивайло Д. и Али Х.  \r\n*** \r\nОт 15.00 часа в Дома на Европа ще се проведе дискусия за резултатите от европейските избори.  \r\n*** \r\nОт 18.00 часа в Унгарския културен институт ще бъде прожектиран филмът „Гражданинът Хавел“.  \r\n*** \r\nОт 19.00 часа на Лятната естрада в Борисовата градина ще се проведе празничен  \r\nконцерт-спектакъл с участието на Фолклорен танцов ансамбъл \"Средец\", Танцов ансамбъл \"Здравец\", Студио за модерен балет \"Киви\", Клуб по спортни танци \"Средец\", Вокална студия \"Дъга\", Детска балетна школа \"Алиса\". \r\n*** \r\nОт 11.00 часа на площад „Македония“ в „Училищна панорама“ ще бъдат презентирани всички училища, езикови школи, занимални и неправителствени организации.  \r\n*** \r\nОт 10.00 часа в хотел Галерия Графит международна конференция „Групово финансиране на масовите иновации“ ще се проведе заключително събитие по проект CrowdStream. Събитието е организирано от Асоциация на Българските Черноморски Общини (АБЧО). \r\n*** \r\nОт 10.00 часа в Зала 1 на Икономически университет- Варна ще се проведе на кръгла маса на тема: „Приложение на медиацията в различните обществени сфери“. Събитието се организира от Камара на медиаторите в България, Икономически университет- Варна, Катедра „Правни науки“, Окръжен съд- Варна и Институт „Итера“. \r\n*** \r\nОт 16.30 часа в Читалище „Просвета 1927“ ще бъдат наградени победителите в конкурса „Език свещен на моите деди…“. \r\n*** \r\nОт 17.00 часа в Градската художествена галерия ще бъде открита изложбата „Азбука на въображението“ – клас по рисуване за деца с водещ Виктория Георгиева. Изложбата може да бъде видяна до 13 юни.  \r\n*** \r\nОт 18.30 часа в Радио Варна ще бъде премиерата на книгата на проф. д-р  Розмари Стателова на \"Откритие 2019\". \r\n*** \r\nОт 10.00 часа в Регионалния пресклуб на БТА на Агенцията за регионално развитие и бизнес център - Видин ще представят работата си по проект „Мрежа за устойчиво използване на природното наследство и ресурси в трансграничния регион”. \r\n*** \r\nОт 17.30 часа в Регионална библиотека „Михалаки Георгиев” ще се проведе творческа вечер под надслов „Яна Язова – енигма, фатализъм, реалност”.  \r\n*** \r\nОт 10.00 часа в пресклуба на БТА ще се състои пресконференция, на която партия ВМРО-БНД ще направи анализ и коментар на изборните резултати за кандидати на ЕП.  \r\n*** \r\nВ 11.00 часа в Зала 302 ще се състои пресконференция във връзка с предстояща кампания за пътна безопасност на територията на цялата община. Ще участват представители на ръководствата на Община Велико Търново и ОД на МВР – Велико Търново.  \r\n*** \r\nОт 11.00 часа в пресклуба на БТА ще се състои пресконференция във връзка с отбелязването на 50-годишнината от създаването на Младежкия дом във Велико Търново.  \r\n*** \r\nВ 14.00 часа в Институт „Конфуций“ ще бъде открита изложба с творбите на участниците в IX-тия национален конкурс „България и Китай – древни и уникални цивилизации“.  \r\n*** \r\nОт 18.00 часа в ХГ „Борис Денев“ ще бъде открита изложбата „Огледало на цивилизациите“.  \r\n*** \r\nОт 19.00 часа в малка зала на МДТ „Константин Кисимов“ ще бъде представен „Декамерон“ – 70-то представление.  \r\n*** \r\nОт 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Строителен мениджмънт и строителен надзор на договори за строителство по Фидик - интегриран проект за воден цикъл на град Враца – II фаза“.  \r\n*** \r\nОт 17.30 часа в Регионален исторически музей ще бъде открита художествена изложба „Земята на Ботев“ и литературно четене на врачански поети. \r\n*** \r\nОт 19.00 часа на открита сцена пред Община Враца ще се състои концерт на група „Акага“. \r\n*** \r\nОт 14.00 часа в Художествена галерия \"Недялко Каранешев\" ще се състои Кръгла маса на тема „Атанас Буров – достойният българин“.  \r\n*** \r\nОт 18.00 часа в галерия „Георги Петров“ в комплекс „Луксор“ ПП ГЕРБ-Добрич организира среща-разговор с един от водещите невролози у нас проф. д-р Ара Капрелян. Тя ще е на тема „Заболявания на мозъка: Паркинсон, Алцхаймер, Мултипленна склероза“. \r\n*** \r\nОт 9.30 часа Общинският съвет (ОбС) ще проведе своето редовно 54-то заседание. \r\n*** \r\nОт 14.00 часа в залата на Парк-хотел „Кюстендил“ Общинският съвет ще проведе месечното си заседание. \r\n*** \r\nОт 13.00 часа в Бароковите къщи ще се проведе пресконференция с кмета на Община Ловеч Корнелия Маринова и представителите на културните институции в града.  \r\n*** \r\nОт 18.00 часа в Църква на адвентистите от седмия ден  (бул. ,,Скоблев\" 20) ще се състои лекция на тема „Преодоляване на кризи\" в рамките на клуб ,,Психология и здраве\", лектор- Йорданка Дейчева, психолог. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Боинг Боинг\" от Марк Камолети. \r\n*** \r\nОт 9.00 часа в зала № 3 Районният съд ще гледа делото срещу Борислав С., обвинен в противозаконно пречене на орган на властта – В.П., на длъжност началник сектор „СПС“ при ОДМВР – Пловдив и Д.Г., на длъжност разузнавач в група „ППСНВДП“ при сектор „ПОППВОО“ към отдел „Криминална полиция“ при ОДМВР – Пловдив да изпълнят задълженията си. \r\n*** \r\nОт 9.00 часа в зала 5 Окръжният съд ще гледа делото срещу Атанас А., обвинен, че в качеството си на собственик на фирма е избегнал плащането на данъчни задължения в особено големи размери – в общ размер на 143 072,06 лева, включващи данък добавена стойност в общ размер на 96 377,23 лева. \r\n*** \r\nОт 9.00 часа в зала №1 Апелативният съд ще гледа обжалването на 7-годишна присъда за отвличане срещу 41-годишният К. Ш.  \r\n*** \r\nВ 10.30 часа от ул. „Даме Груев“ ще бъде даден символичният старт на реконструкцията на „Кукленско шосе“.  \r\n*** \r\nВ 10.30 часа нв ДГ „Чайка“ кметът на район ''Източен'' Николай Чунчуков ще присъства на открит урок по плуване.  \r\n*** \r\nВ 11.00 часа в залата на кметството на район „Тракия“ ще се проведе пресконференция по повод предстоящото 4-то издание на S`Cool Rock Fest . \r\n*** \r\nВ 11.30 часа в  заседателна зала на Община Пловдив ще се състои пресконференция на заместник-кмета Георги Титюков и председателя на Българската федерация по фехтовка и член на Изпълкома на Международната федерация Величка Христева по повод започващото в града Европейско първенство.  \r\n*** \r\nОт 13.30 часа в зала №1 Апелативният съд ще гледа протест срещу присъдите на И. И.  \r\nи Р. К., които са осъдени за отвличане на 19-годишно момиче от землището на село Скутаре. \r\n*** \r\nОт 14.00 часа в зала № 1 4 наказателен състав ще гледа делото срещу Емил М., обвинен, че с цел да набави за себе си имотна облага в размер на 1500 лева е възбудил и поддържал заблуждение у В. А., че ще предаде  сумата  на съдията – докадчик по НОХД по описа на РС - Сливен и по този начин ще осигури благоприятен изход по делото. \r\n*** \r\nОт 19.00 часа в Зала № 1 на Родопски драматичен театър „Николай Хайтов“ ще се проведе концерт „Пролетно настроение“, с участието на Фолклорен ансамбъл „Родопа“ и Общински духов оркестър. \r\n*** \r\nОт 14.00 часа в НЧ „Св. Климент Охридски 1858“ ще бъдат отбелязани 100 години от рождението на Николай Хайтов. Ще се проведе среща с дъщеря му Елена Хайтова и представяне на книгата й „Орли от пламък“. \r\n*** \r\nОт 14.00 часа в залата на Младежкия дом ще се проведе фестивал на професиите.  \r\n*** \r\nОт 16.00 до 17.30 часа в Къщата на архитекта ще се проведе творческа работилница  \r\n„Детство в КВАРТАЛА” - IV-то издание. \r\n*** \r\nОт 19.00 часа в Оперен театър ще се проведе гала-вечер – 50 години Балет „Арабеск“. \r\n*** \r\nОт 11.00 часа в пресклуба на БТА ще се проведе пресконференция на Коалиция „Да за Димитровград“. \r\n*** \r\nОт 9.00 часа в зала 304 на общината ще се проведе заседание на Постоянната комисия „Младежки дейности и спорт“.  \r\n*** \r\nОт 10.00 часа в зала 203 на общината ще има брифинг.  \r\n*** \r\nОт 10.30 часа в зала 304 ще се проведе заседание на Постоянната комисия „Икономическа политика, общинска собственост и контрол по сделките с общинско имущество”.  \r\n*** \r\nОт 13.15 часа в зала 203 ще се проведе заседание на Постоянната комисия „Здравеопазване и социална политика“.  \r\n*** \r\nОт 14.30 часа в информационния център в леопарк „Кьошкове“ с награждаване на победителите и откриване на изложба Дирекцията на Природен парк „Шуменско плато“ ще отчете резултатите от Националния конкурс за детско творчество „Природата – моето вдъхновение”.", "date": "2019.05.28", "title": "Предстоящи събития в страната за 28 май (Агенция „Фокус“)"}
{"url": "http://www.focus-news.net/news/2019/05/28/2663224/ria-novosti-mohamad-dzhavad-zarif-zayavi-che-iran-ne-se-stremi-kam-pridobivane-na-yadreni-orazhiya.html", "text": "Иранският министър на външните работи Мохамад Джавад Зариф че Техеран не се стреми към придобиване на ядрени оръжия, които са забранени с указ на върховния лидер на страната Али Хаменей, предаде  РИА Новости .  \r\n„Аятолах Али Хаменей отдавна заяви, че ние не сме заинтересовани от ядрени оръжия, като издаде указ, който ги забранява“, написа Зариф в Twitter.  \r\nИранският външен министър заяви, че „икономическия тероризъм“ на САЩ „нанася вреди на иранския народ и създава напрежение в региона“. Зариф допълни, че намеренията на президента на САЩ Доналд Тръмп трябва да се оценяват по неговите действия, а не по думите му.   Светлин Божков", "date": "2019.05.28", "title": "РИА Новости: Мохамад Джавад Зариф заяви, че Иран не се стреми към придобиване на ядрени оръжия"}
{"url": "http://www.focus-news.net/news/2019/05/28/2663225/nezavisimaya-gazeta-dokato-naselenieto-obednyava-stranata-nyama-da-stane-velika-darzhava.html", "text": "Понижението на реалните доходи на населението, което продължава шеста година, повлия на общественото мнение в Русия, пише изданието  „Независимая газета“ . Приоритетите на мнозинството забележимо се промениха. До момента, докато не бъде осигурено високо равнище на благосъстояние на гражданите, Русия не може да се смята за велика държава, смятат мнозинството от анкетираните в проучване, проведено от Центъра за проучване на общественото мнение в Русия. За това, че великата държава трябва да има мощни въоръжени сили, сега отговарят много по-малко граждани в сравнение с преди 17 години.  \r\nСпоред гражданите, през 21 век Русия трябва да се стреми към две главни цели. На първо място, да бъде една от 10-15-е икономически развити и политически влиятелни страни в света. На второ място, да си върне статута на супердържава, „какъвто беше СССР“. До този извод стигнаха социолозите, анкетирайки 1600 руснаци.  \r\nЗа първата цел през май тази година дават гласа си 45% от анкетираните, а за втората – 34%. За изминалите 17 години важността на първата цел в очите на руснаците забележимо се е увеличила, през 2003 година за нея са се обявили 35% от запитаните. Актуалността на втората цел почти не се е променила, като и преди 17 години нея са избрали също 34% от анкетираните.  \r\nС времето забележимо се е променил този смисъл, който руснаците, съдейки по анкетата, влагат в понятието „велика държава“. Социолозите питат анкетираните: „Какво трябва да постигне Русия, за да се смята за велика държава?“. (закрит въпрос, може да бъдат избрани не повече от два варианта на отговор).  \r\nПрез май тази година трите най-популярни отговора изглеждат така. Първо – да осигури високо равнище на благосъстояние на гражданите, според 43% от запитаните. На второ място – да има развита икономика, този отговор дават 33% от анкетираните. Трето – да развива наука и да внедрява нови технологии, според 22% от запитаните.   Светлин Божков", "date": "2019.05.28", "title": "„Независимая газета“: Докато населението обеднява, страната няма да стане велика държава"}
{"url": "http://www.focus-news.net/news/2019/05/28/2663226/kommersant-dvupartiynata-sistema-v-ep-beshe-postavena-pod-natisk.html", "text": "В страните-членки на ЕС в понеделник съобщаваха резултатите от изборите за Европейски парламент, пише изданието  „Коммерсант“ . Формално четиридневния общоевропейски избирателен маратон завърши с победа на дясно и лявоцентристите от Европейската народна партия и Алианса на социалистите и демократите. Техните позиции, обаче сега са под натиск, както от десните популисти и евроскептици, така и от либералите, и зелените. След националните парламенти, сега и общоевропейският законодателен орган ще стане по-пъстър, а процеса на вземане на решения в него ще се усложни. Изводите от резултатите от гласуването предстои да бъдат направени и в отделните страни-членки на ЕС.  \r\nПреди изборите опасенията свързани с тях бяха: по-нататъшно понижаване на избирателната активност, заплаха от чужда намеса (например, от страна на Русия) и преминаване на контрола в Европейския парламент при крайнодесните сили.  \r\nНово понижаване на избирателната активност беше избягнато. До момента активността неизменно се понижаваше, до 43% на изборите преди пет години. Сега да гласуват излязоха 50,5% от избирателите.  \r\nСлед гласуването  фактора на руската заплаха на практика не се споменава и намесата, както смятат европейски експерти, е била избягната. Мнозина вероятно правят този извод във връзка с това, че за кардинална промяна на разположението на силите в ЕП е трудно да се говори. Първите две места продължават да заемат Европейската народна партия и Алианса на социалистите и демократите.  Светлин Божков", "date": "2019.05.28", "title": "„Коммерсант“: Двупартийната система в ЕП беше поставена под натиск"}
{"url": "http://www.focus-news.net/news/2019/05/28/2663227/tass-vladimir-zelenski-napravi-parvo-poseshtenie-v-zonata-na-voenna-operatsiya-v-donbas.html", "text": "Президентът на Украйна Владимир Зеленски посети предните позиции в зоната на военна операция, на контролираната от Киев територия на Луганска област, предаде  ТАСС .  \r\n„Държавният глава говори с войниците по повод битовите условия, качеството на храната, обезпечението с техника, социалните пакети и комплектуването на подразделенията“, се казва в съобщение на пресслужбата на президента на Украйна.  \r\nЗеленски е отбелязал необходимостта от подобряване на обезпечаването на военнослужещите, тъй като, според него, условията за военните „трябва да бъдат нормални“. От пресслужбата отбелязват, че Зеленски е изслушвал доклад на командващия на украинските войски в региона.  \r\nПо време на встъпителната си реч на 20 май Зеленски заяви, че смята постигането на мир в Донбас за своя първостепенна задача, за реализацията на която е готов „на всичко“, допълва агенцията.    Светлин Божков", "date": "2019.05.28", "title": "ТАСС: Владимир Зеленски направи първо посещение в зоната на военна операция в Донбас"}
{"url": "http://www.focus-news.net/news/2019/05/28/2663230/afp-nay-malko-42-zatvornitsi-sa-bili-ubiti-pri-sblasatsi-v-braziliya.html", "text": "Най-малко 42 затворници са били убити в сблъсъци в четири затвора в северната част на Бразилия, предаде  AFP .  \r\nТова съобщиха властите, един ден, след като насилие в един от затворите доведе до смъртта на 15 души.  \r\nНай-малко 27 души са загинали в затвор в близост до Манаус, столицата на щата Амазонас, където се намират четирите затвора.  \r\nФедералното правителство на Бразилия съобщи, че изпраща подкрепления за повишаване на сигурността в затворите в държавата.  \r\nБразилия се намира на трето място в света по брой на затворници, като към юни 2016 година те са наброявали 726 712 души, според официалната статистика.  \r\nЗатворниците надвишават два пъти капацитета на затворите.  \r\nЕдновременно с пренаселеността, бразилските затвори са засегнати от вълна от насилие, предизвикано от многобройните банди, като размириците и опитите за бягство не са необичайни, допълва агенцията.   Светлин Божков", "date": "2019.05.28", "title": "AFP: Най-малко 42 затворници са били убити при сблъсъци в Бразилия"}
{"url": "http://www.focus-news.net/news/2019/05/28/2663228/evropeyski-izbori-2019-pet-partii-izprashtat-deputati-v-sledvashtiya-evroparlament-obzor.html", "text": "По данни на Централната избирателна комисия при обработени 95.20% протоколи от секционните избирателни комисии ГЕРБ печели 30.94% от гласовете, БСП – 24.24%, ДПС – 16.36%, ВМРО – 7.42%, „Демократична България“ – 6.24%. Така според данните до момента пет партии ще изпратят свои представители в следващия европарламент. Партиите, които на този етап, не преминават бариерата от 5.8% за влизане, са Воля с 3.60% подкрепа, Десислава Иванчева с 1.58%, Минчо Христов с 1.19%, както и „Патриоти за Валери Симеонов“ с 1.15%.  \r\nГоворителят на избирателната комисия Александър Андреев прогнозира, че най-рано утре ще станат ясни финалните резултати от евроизборите. От комисията отчетоха забавяне в обработването на изборните книжа във Враца заради грешно попълнен протокол в една от секциите, но увериха, че се работи за приключване на работата в срок. По закон в 5- дневен срок след изборите ЦИК трябва да обяви окончателните резултати.  \r\nПо информация към 17.30 часа избирателната активност в страната е 26.22%. Активността постепенно нараства от 6.84% към 10.00 часа до 15.47% към 12.30 часа. Избирателната активност до момента е по-ниска от тази на изборите през 2014 година. Тогава активността към 17.00 часа е 27.97%.   \r\nПротоколите от секциите извън страната вече са обработени на 100%. В чужбина най- висока подкрепа получава „Демократична България“ с 28.76% от гласовете, за ГЕРБ са гласували 22.16%, а за БСП - 15.42%. За ВМРО гласувалите са 7.06%, за ПП \"Възраждане\" - 4.26%, за ДПС - 4.06%, за \"Път на младите\" - 3.09%. Десислава Иванчева е подкрепена от 2.96% от гласувалите извън страната, а Воля от 2.09%. На изборите за Европейски парламент през 2014 година най-много българи в чужбина гласуваха за ГЕРБ (38.88%).  \r\nДо момента ГЕРБ печели европейските избори в 11 избирателни района: Бургас, Варна, Велико Търново, Габрово, Кюстендил, Пловдив област и Пловдив град, Силистра, Сливен, Смолян, 25 ИР София. БСП получава най-висока подкрепа от избирателите от 3 района: Видин, Добрич и Ямбол. ДПС има най-много гласове в 3 района, а именно Кърджали, Разград и Шумен.  \r\nОчакват се окончателни резултати за избирателните райони Благоевград, Враца, Ловеч, Монтана, Пазарджик, Перник, Плевен, Русе, 23 и 24 ИР в София, София област, Стара Загора, Търговище и Хасково.", "date": "2019.05.28", "title": "Европейски избори 2019: Пет партии изпращат депутати в следващия европарламент (ОБЗОР)"}
{"url": "http://www.focus-news.net/news/2019/05/28/2663229/vzglyad-litovtsite-pokazaha-vratata-na-rusofoba.html", "text": "Литва избра нов президент, това е безпартийния икономист Гитанас Науседа, който обеща на нацията да промени риториката в отношенията с Русия, пише изданието  „Взгляд“ . Означава ли разгромното поражение на националистите, че Литва ще престане да бъде най-антируската страна в ЕС? Или хората просто бяха измамени, като им предложиха „тъмен кон“, в момент, когато откритите русофоби загубиха шансове за победа? \r\nВсички три балтийски републики са парламентарни, като реалната власт се намира в ръцете на правителствата. Все пак, Литва е малко по-различна, като нейния президент доста повече прилича на държавен глава (например, именно той до голяма степен определя външната политика) и по тази причина го избират не в парламента, а всенародно.  \r\nСъщо така, в Литва до голяма степен нещата зависят от личността на президента. Той може да седи в сянка „представлявайки нацията“, а може да стане и главен център за вземане на политически решения. Напускащият президент Далия Грибаускайте беше такъв „център“ и именно при нея, Литва стана най-антируската страна в ЕС.  \r\nРазбира се, определението „най-русофобска“, е с неясни критерии, но именно Вилнюс, през последните седем-осем години, беше носител на най-антируските инициативи, а риториката на повечето литовски политици напомняше не на студена, а на открита война.  \r\nИ сега независимия кандидат Гитанас Науседа разгроми Ингрида Шимоните, която официално беше кандидат на националистите и консерваторите, която литовските медии често наричаха „малкото копие на Грибаускайте“. При това Науседа вече успя да изрази своето несъгласие с двете блондинки по външнополитическите въпроси.   Светлин Божков", "date": "2019.05.28", "title": "„Взгляд“: Литовците показаха вратата на русофоба"}
{"url": "http://www.focus-news.net/news/2019/05/28/2663256/danas-sarbiya-vuchich-obeshta-referendum-ako-bade-postignat-kompromis-s-albantsite-pri-lipsata-na-takav-sarbite-v-kosovo-shte-badat-atakuvani.html", "text": "Ако бъде постигнат компромис с албанците, гражданите на Сърбия ще решават за Косово на референдум, който ще има задължителен характер. Това обяви държавният глава на западната ни съседка Александър Вучич, като същевременно изрази съмнение, че може да бъде постигнато споразумение с Прищина за косовския въпрос, отбелязва електронното издание на белградския вестник  Danas . \r\n„Това ще бъде начинът, по който хората ще решат“, увери Вучич в реч пред Скупщината в Белград, посветена на косовския въпрос.  \r\nСръбският президент сподели и очакванията си при сценарий, в който не бъде постигнат договор. „При липсата на компромис албанците ще атакуват сърбите в Косово. Въпреки че е трудно и знаем, че НАТО е там, няма да допуснем погром над сърбите“, категоричен бе Вучич в доклада си за Косово.  \r\nОт редакцията отбелязват, че речта на Вучич е продължила два часа и 25 минути, след което са последвали дебати по темата. „Голяма част от борбата тепърва предстои“, заключи президентът на Сърбия, допълвайки, че официален Белград има юрисдикция единствено върху здравеопазването и образованието на косовските сърби.  Тереза Герова", "date": "2019.05.28", "title": "Danas (Сърбия): Вучич обеща референдум, ако бъде постигнат компромис с албанците; при липсата на такъв сърбите в Косово ще бъдат \"атакувани\""}
{"url": "http://www.focus-news.net/news/2019/05/28/2663231/izvestiya-novata-kievska-vlast-mozhe-da-vazrodi-pregovorniya-protses-v-minsk.html", "text": "Донбас призовава президента на Украйна да премине от думи към дела, по въпроса за размяната на пленници, пише руското издание  „Известия“ , позовавайки се на пълномощника по правата на човека в Донецката република Дария Морозова.  \r\nПо нейните думи, встъпителната реч на Владимир Зеленски дава надежда за разблокиране на работата на хуманитарната група в Минск. Омбудсманът увери, че Донецк е готов на размяна „всички за всички“ и чака от новия украински лидер, назначаване на представители за размяната на лица и съгласуването на списъците. В момента Киев потвърждава наличието на 96 пленени от Донецката република, докато Донецк търси 252 души. Във Върховната рада смятат, че размяната би могла да придвижи процеса на урегулиране от мъртва точка.  \r\nПроцесът на размяна на пленници може да се възобнови, след идването на власт в Киев на новото ръководство. По думите на Морозова, Владимир Зеленски трябва да прояви политическа воля и да премине от изявления, „които вече нееднократно звучаха от украинска страна“, към практически стъпки.  \r\nСпоред Морозова, за начало Киев трябва да осигури редовно посещение на свои пълномощни представители, на заседанията на хуманитарната подгрупа в Минск. Хората, вземащи решения от украинска страна за размяна на пленници, през последната година фактически не са се появявали на преговори в столицата на Беларус. Морозова поясни, че Донецк очаква, че колегите от Украйна ще дойдат на следващото заседание с официална позиция и ще бъдат готови да обсъждат конкретни решения.   Светлин Божков", "date": "2019.05.28", "title": "„Известия“: Новата киевска власт може да възроди преговорния процес в Минск"}
{"url": "http://www.focus-news.net/news/2019/05/28/2663236/guardian-korbin-podkrepi-referendum-za-sdelka-za-brekzit.html", "text": "Лидерът на лейбъристите Джереми Корбин обеща да подкрепи втори референдум, за всяка сделка за Брекзит, след като ръководството на партията беше подложено на огромен натиск да спре изтичането на останалите гласоподаватели, които подкрепиха проевропейските партии на европейските избори, пише изданието  „Guardian“ .  \r\nЛейбъристкият лидер заяви, че „слуша много внимателно“ двете страни в дебата, след като партията му остана след Либерал-Демократите и почти се изравни със Зелените, на изборите за Европейски парламент.  \r\nКорбин заяви, че предпочитанието на лейбъристите е за общи избори, но всяка сделка за Брекзит „трябва да бъде поставена на публично гласуване“.  \r\nНякои източници от Лейбъристката партия отбелязаха, че това е промяна от предишната му позиция, че втори референдум трябва да бъде запазен, като опция на масата, с цел да бъде спрян разрушителен Брекзит от страна на консерваторите.  \r\nПо-късно Корбин написа на депутатите, че „е ясно, че задънената улица в парламента сега може да бъде решена само чрез връщане на въпроса към хората, посредством общи избори или публично гласуване. Ние сме готови да подкрепим публично гласуване по всяка сделка“.  \r\nИзявлението на Корбин, след ден на неистово лобиране от високопоставени партийни фигури в отговор на разочароващите резултати от европейските избори и обвинения срещу неговите близки съветници, приближава партията по-близо до подкрепата на публично гласуване.  \r\nТова, обаче не е достатъчно, за да задоволи исканията на онези в партията, които искат пълната подкрепа за провеждане на втори референдум да бъде обявена без отлагане и обвързване на партията с кампанията по този въпрос.   Светлин Божков", "date": "2019.05.28", "title": "„Guardian“: Корбин подкрепи референдум за сделка за Брекзит"}
{"url": "http://www.focus-news.net/news/2019/05/28/2663234/independent-benyamin-netanyahu-se-podgotvya-za-predsrochni-izbori.html", "text": "Израел може да бъде изправен пред предсрочни избори, по-малко от два месеца след последното гласуване, след като надеждите на Бенямин Нетаняху да формира коалиционно правителство пропадат, пише британското издание  „Independent“ .  \r\nПарламентът на страната прие предварително предложение за разпускане в понеделник, след като междупартийните преговори за формиране на правителство се забавиха.  \r\nПартията на Нетаняху „Ликуд“ спечели най-много места в парламента, след изборите на 9 април.  \r\nМного анализатори смятаха, че дясноцентристкият премиер ще успее да си осигури подкрепата на 65 депутати в 120-местния парламент, като постигне споразумение с десните си съюзници.  \r\nЗа момента, обаче Нетаняху не успява да формира правителство с десните, крайнодесните и ултра-ортодоксалните партии, от чиято подкрепа се нуждае.  \r\nТой има срок до сряда да постигне коалиционно споразумение, вследствие на удължаването на крайния срок, наложено от израелския президент Реувен Ривлин.  \r\nКоалиционните преговори спряха, след като се появиха различия между партията на бившия министър на отбраната Авигдор Либерман и една от ортодоксалните фракции.  \r\nПартиите не могат да постигнат съгласие относно изискванията за отбиване на военна служба за ултра-ортодоксални студенти от еврейските духовни училища.  \r\nЛиберман иска да прокара нов закон, според който ултра-ортодоксалните младежи да служат в армията, както останалите еврейски мъже, но среща несъгласието на някои от другите партии.   Светлин Божков", "date": "2019.05.28", "title": "„Independent“: Бенямин Нетаняху се подготвя за предсрочни избори"}
{"url": "http://www.focus-news.net/news/2019/05/28/2663233/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Понижението на реалните доходи на населението, което продължава шеста година, повлия на общественото мнение в Русия, пише изданието  „Независимая газета“ . Приоритетите на мнозинството забележимо се промениха. До момента, докато не бъде осигурено високо равнище на благосъстояние на гражданите, Русия не може да се смята за велика държава, смятат мнозинството от анкетираните в проучване, проведено от Центъра за проучване на общественото мнение в Русия. За това, че великата държава трябва да има мощни въоръжени сили, сега отговарят много по-малко граждани в сравнение с преди 17 години.  \r\nСпоред гражданите, през 21 век Русия трябва да се стреми към две главни цели. На първо място, да бъде една от 10-15-е икономически развити и политически влиятелни страни в света. На второ място, да си върне статута на супердържава, „какъвто беше СССР“. До този извод стигнаха социолозите, анкетирайки 1600 руснаци.  \r\nЗа първата цел през май тази година дават гласа си 45% от анкетираните, а за втората – 34%. За изминалите 17 години важността на първата цел в очите на руснаците забележимо се е увеличила, през 2003 година за нея са се обявили 35% от запитаните. Актуалността на втората цел почти не се е променила, като и преди 17 години нея са избрали също 34% от анкетираните.  \r\nС времето забележимо се е променил този смисъл, който руснаците, съдейки по анкетата, влагат в понятието „велика държава“. Социолозите питат анкетираните: „Какво трябва да постигне Русия, за да се смята за велика държава?“. (закрит въпрос, може да бъдат избрани не повече от два варианта на отговор).  \r\nПрез май тази година трите най-популярни отговора изглеждат така. Първо – да осигури високо равнище на благосъстояние на гражданите, според 43% от запитаните. На второ място – да има развита икономика, този отговор дават 33% от анкетираните. Трето – да развива наука и да внедрява нови технологии, според 22% от запитаните. \r\n*** \r\nВ страните-членки на ЕС в понеделник съобщаваха резултатите от изборите за Европейски парламент, пише изданието  „Коммерсант“ . Формално четиридневния общоевропейски избирателен маратон завърши с победа на дясно и лявоцентристите от Европейската народна партия и Алианса на социалистите и демократите. Техните позиции, обаче сега са под натиск, както от десните популисти и евроскептици, така и от либералите, и зелените. След националните парламенти, сега и общоевропейският законодателен орган ще стане по-пъстър, а процеса на вземане на решения в него ще се усложни. Изводите от резултатите от гласуването предстои да бъдат направени и в отделните страни-членки на ЕС.  \r\nПреди изборите опасенията свързани с тях бяха: по-нататъшно понижаване на избирателната активност, заплаха от чужда намеса (например, от страна на Русия) и преминаване на контрола в Европейския парламент при крайнодесните сили.  \r\nНово понижаване на избирателната активност беше избягнато. До момента активността неизменно се понижаваше, до 43% на изборите преди пет години. Сега да гласуват излязоха 50,5% от избирателите.  \r\nСлед гласуването  фактора на руската заплаха на практика не се споменава и намесата, както смятат европейски експерти, е била избягната. Мнозина вероятно правят този извод във връзка с това, че за кардинална промяна на разположението на силите в ЕП е трудно да се говори. Първите две места продължават да заемат Европейската народна партия и Алианса на социалистите и демократите. \r\n*** \r\nЛитва избра нов президент, това е безпартийния икономист Гитанас Науседа, който обеща на нацията да промени риториката в отношенията с Русия, пише изданието  „Взгляд“ . Означава ли разгромното поражение на националистите, че Литва ще престане да бъде най-антируската страна в ЕС? Или хората просто бяха измамени, като им предложиха „тъмен кон“, в момент, когато откритите русофоби загубиха шансове за победа? \r\nВсички три балтийски републики са парламентарни, като реалната власт се намира в ръцете на правителствата. Все пак, Литва е малко по-различна, като нейния президент доста повече прилича на държавен глава (например, именно той до голяма степен определя външната политика) и по тази причина го избират не в парламента, а всенародно.  \r\nСъщо така, в Литва до голяма степен нещата зависят от личността на президента. Той може да седи в сянка „представлявайки нацията“, а може да стане и главен център за вземане на политически решения. Напускащият президент Далия Грибаускайте беше такъв „център“ и именно при нея, Литва стана най-антируската страна в ЕС.  \r\nРазбира се, определението „най-русофобска“, е с неясни критерии, но именно Вилнюс, през последните седем-осем години, беше носител на най-антируските инициативи, а риториката на повечето литовски политици напомняше не на студена, а на открита война.  \r\nИ сега независимия кандидат Гитанас Науседа разгроми Ингрида Шимоните, която официално беше кандидат на националистите и консерваторите, която литовските медии често наричаха „малкото копие на Грибаускайте“. При това Науседа вече успя да изрази своето несъгласие с двете блондинки по външнополитическите въпроси. \r\n*** \r\nДонбас призовава президента на Украйна да премине от думи към дела, по въпроса за размяната на пленници, пише руското издание  „Известия“ , позовавайки се на пълномощника по правата на човека в Донецката република Дария Морозова.  \r\nПо нейните думи, встъпителната реч на Владимир Зеленски дава надежда за разблокиране на работата на хуманитарната група в Минск. Омбудсманът увери, че Донецк е готов на размяна „всички за всички“ и чака от новия украински лидер, назначаване на представители за размяната на лица и съгласуването на списъците. В момента Киев потвърждава наличието на 96 пленени от Донецката република, докато Донецк търси 252 души. Във Върховната рада смятат, че размяната би могла да придвижи процеса на урегулиране от мъртва точка.  \r\nПроцесът на размяна на пленници може да се възобнови, след идването на власт в Киев на новото ръководство. По думите на Морозова, Владимир Зеленски трябва да прояви политическа воля и да премине от изявления, „които вече нееднократно звучаха от украинска страна“, към практически стъпки.  \r\nСпоред Морозова, за начало Киев трябва да осигури редовно посещение на свои пълномощни представители, на заседанията на хуманитарната подгрупа в Минск. Хората, вземащи решения от украинска страна за размяна на пленници, през последната година фактически не са се появявали на преговори в столицата на Беларус. Морозова поясни, че Донецк очаква, че колегите от Украйна ще дойдат на следващото заседание с официална позиция и ще бъдат готови да обсъждат конкретни решения.", "date": "2019.05.28", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/05/28/2663232/evropeyski-izbori-2019-politicheski-komentari-sled-parvite-rezultati-ot-evrovota-obzor.html", "text": "Първите резултати от изборите за членове на Европейския парламент, които се проведоха на 26 май, предизвикаха множество политически коментари. Президентът Румен Радев заяви, че ниската избирателна активност на европейските избори не е само шамар за политическата класа, но и повод да се замислим защо в демократична Европа тя е два пъти по-голяма. По думите на държавния глава това показва, че България продължава да се отдалечава от Европа не само като качество на живот и управление, но и като динамика и пълноценност на протичащите в останалите европейски държави процеси. „Аз призовавам всички партии да направят един много добър анализ не само за своите програми, платформи и послания, но и какво реално се случва в България и как наистина ние ще догонваме Европа. Не само като някакви темпове, ние трябва да се обърнем най-сетне, векторът да съвпада с държавите на Европа“, добави Румен Радев. „Аз мисля, че БСП, и не само те, трябва да обърнат внимание на това как техните послания достигат до хората. Но, това не е проблем само на БСП. Имаме отлив и от победителите от ГЕРБ, и от ВМРО, и от всички. Да, в едни избори все пак има победители“, коментира държавният глава. \r\nРезултатите от евровота коментира и министър-председателят Бойко Борисов. „Доволен съм от изборите, щом победихме при прякото участие на президента срещу нас в полза на БСП. Благодаря на хората, че не се подведоха по тая злоба, жлъч и всичко останало“, обясни той. „Никой не ме изненада, изненада ме злобата. Просто все едно играха за последно, прекрачиха всички граници. Със „справедливост по комунистически“ ни върнаха в едни други времена – на Народния съд. Когато някой излиза и се приема за единствената институция в държавата и сочи с пръст кой да арестувате и кой да влезе в затвора - това е било 1945 г. Това е справедливост по комунистически”, заяви Борисов. Премиерът изтъкна, че депутатите на ГЕРБ са в пъти по-добри от другите. \"Тези момчета и момичета показаха компетентност, знание и можене и са все млади хора“, каза още Борисов. Той коментира и темата с отстраняването на Цветан Цветанов от поста на председател на ПГ на ГЕРБ в парламента. „Очевидно е, че беше силно преувеличена ролята на Цветанов и този залп срещу него - да отстрелят флагмана, така че без него едва ли не ще спечелят изборите. Видяхте, изтеглих го назад, структурите си работят“, заяви Борисов. Той подчерта и че няма необходимост от предсрочни избори. \r\nСпоред лидера на БСП Корнелия Нинова ниската избирателна активност на евровота представлява слаба легитимност и е урок за всички партии. „Всички взети заедно ще представляваме по-малко от 2 млн. българи. Това е проблем за политическите партии и държавността“, заяви тя и допълни, че ниската активност прави значим корпоративният и купен вот. По думите ѝ резултатите не само не легитимират настоящата власт, но са голяма червена точка. Нинова подчерта, че само БСП е увеличила в абсолютен брой гласовете си спрямо предишните евроизбори. „Масово се твърди от вчера, че ядрото на БСП, членовете на БСП не са излезли да гласуват. Това категорично не отговаря на фактите и на числата. Ние имаме 450 005 гласа. Това е ядрото на БСП и твърдя отговорно, че БСП излезе да гласува на тези избори“, изтъкна Нинова. Тя призова симпатизантите на левицата да не униват, тъй като БСП продължава напред. Според нея причините партията да загуби евроизборите са две групи - външни и вътрешни. „Външни – корпоративен вот, използване на администрация, страх у хората, използване на държавен ресурс и вътрешни партийни, които ще обсъдим“, каза още Нинова. Тя обясни, че ще стартира процедура за избор на председател на партията, както и че ще се обсъди и въпросът дали БСП да се върне в парламента. \r\nВодачът на листата на „Демократична България“ Радан Кънев, който бе избран за евродепутат, посочи, че е ЕП ще бъде част от групата на ЕНП и ще работи критично. Според него най-очевидно от резултатите на изборите е, че БСП не може да бъде алтернатива на сегашното статукво в страната. Кънев изтъкна, че е горд от това, че листата на „Демократична България“ е говорила много повече по европейски теми по време на кампанията, от която и да е други политическа сила. \r\nВодачът на листата на ВМРО-БНД Ангел Джамбазки, който също бе избран за евродепутат, подчерта, че в политически план пред „Обединени патриоти“ предстоят разговори, а в личен – всички изговорени обиди и лъжи ще минат през съда. По думите му по време на предизборната кампанията върху ВМРО-БНД са се съсредоточили четири негативни политически партии. „Едни от нашите партньори се държаха изключително непочтено. Да, за „Атака“ говоря“, коментира Джамбазки. От своя страна, лидерът на ВМРО Красимир Каракачанов обясни, че ако партията вземе втори мандат, което ще стане ясно след обявяването на окончателните резултати от ЦИК, то ще има пренареждане в преференциите и в Европейския парламент ще отиде Андрей Слабаков. „В цялата листа от 17 души около 6-7 бяха представители на ВМРО. Ние стимулирахме кандидатите да се надпреварват“, обясни Каракачанов. Той посочи, че голямата част от хората не са излезли да гласуват на евроизборите, защото кампанията е започнала „мръсно и компроматно“.", "date": "2019.05.28", "title": "Европейски избори 2019: Политически коментари след първите резултати от евровота (ОБЗОР)"}
{"url": "http://www.focus-news.net/news/2019/05/28/2663235/tass-trima-dushi-sa-zaginali-pri-napadenie-s-nozh-v-yaponiya.html", "text": "Трима души са загинали в резултат на нападение с нож в Япония, предаде  ТАСС , позовавайки се на местни медии.  \r\nНеизвестен мъж е нападнал с нож хора в парк в град Кавасаки. Сред жертвите има и едно дете, а още най-малко 15 души са били ранени, сред които десет деца.  \r\nИнцидентът е станал в градски парк, през който ученици от началните класове са минавали на път за училище.  \r\nПолицията е задържала нападателя, който е тежко ранен.   Светлин Божков", "date": "2019.05.28", "title": "ТАСС: Трима души са загинали при нападение с нож в Япония"}
{"url": "http://www.focus-news.net/news/2019/05/28/2663607/", "text": "С години полицията не успява да създаде апарат от информатори, което дава отражение при разкриването на тежки престъпления. Това каза в интервю за обзорното предаване „Това е България“ на  Радио „Фокус“  ген. Румен Миланов, бивш директор на Национална служба „Жандармерия“ и на Национална служба „Борба с организираната престъпност“. Ген. Румен Миланов коментира продължаващото вече 19-ти ден издирване на бившия затворник Стоян Зайков, търсен за две убийства в Костенец. Ген. Миланов подчерта, че преследването на хора, които извършват престъпления, е сложен процес. „Статистиката показва, че битовите престъпления са с висока степен на разкриваемост, тъй като са продиктувани от лични мотиви. На пръв поглед и това убийство изглежда по този начин. Ще припомня, че някои добре организирани убийства в областта на организираната престъпност остават неразкрити и основният въпрос, който се появява в тази ситуация, е каква е подготовката и уменията на извършителя на това деяние. Това е битово убийство, обаче добре изпълнено от човек с опит. Това се доближава до престъпленията в областта на организираната престъпност“, допълни ген. Румен Миланов. Той подчерта, че полицията е положила огромни усилия за разкриването му, но до този момент не успяват. „Големият проблем не се свежда само до този случай, той е вече отражение на процес, който с години върви в негативна посока. Само с охранителни мерки трудно биха се разкрили подобни престъпления, тъй като липсва скритата информация. С години полицията не успява да създаде апарат от информатори. Тези процеси, които настъпиха, особено с ваденето на досиетата от бившата Държавна сигурност, липсват информаторите, липсва системата от хора, които умеят да набират информатори, липсва т. нар. криминалното разузнаване. Това са процеси, които загубиха своя потенциал и безспорно дават отражение при подобни случаи“, каза още ген. Миланов. Според него през годините е била занижена и ролята на районните инспектори, въпреки че сега се правят опити този институт да бъде възстановен. \r\nЦоня СЪБЧЕВА", "date": "2019.05.28", "title": "Ген. Румен Миланов: С години полицията не успява да създаде апарат от информатори, което дава отражение при разкриването на тежки престъпления"}
{"url": "http://www.focus-news.net/news/2019/05/28/2663238/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Израел може да бъде изправен пред предсрочни избори, по-малко от два месеца след последното гласуване, след като надеждите на Бенямин Нетаняху да формира коалиционно правителство пропадат, пише британското издание  „Independent“ .  \r\nПарламентът на страната прие предварително предложение за разпускане в понеделник, след като междупартийните преговори за формиране на правителство се забавиха.  \r\nПартията на Нетаняху „Ликуд“ спечели най-много места в парламента, след изборите на 9 април.  \r\nМного анализатори смятаха, че дясноцентристкият премиер ще успее да си осигури подкрепата на 65 депутати в 120-местния парламент, като постигне споразумение с десните си съюзници.  \r\nЗа момента, обаче Нетаняху не успява да формира правителство с десните, крайнодесните и ултра-ортодоксалните партии, от чиято подкрепа се нуждае.  \r\nТой има срок до сряда да постигне коалиционно споразумение, вследствие на удължаването на крайния срок, наложено от израелския президент Реувен Ривлин.  \r\nКоалиционните преговори спряха, след като се появиха различия между партията на бившия министър на отбраната Авигдор Либерман и една от ортодоксалните фракции.  \r\nПартиите не могат да постигнат съгласие относно изискванията за отбиване на военна служба за ултра-ортодоксални студенти от еврейските духовни училища.  \r\nЛиберман иска да прокара нов закон, според който ултра-ортодоксалните младежи да служат в армията, както останалите еврейски мъже, но среща несъгласието на някои от другите партии. \r\n*** \r\nЛидерът на лейбъристите Джереми Корбин обеща да подкрепи втори референдум, за всяка сделка за Брекзит, след като ръководството на партията беше подложено на огромен натиск да спре изтичането на останалите гласоподаватели, които подкрепиха проевропейските партии на европейските избори, пише изданието  „Guardian“ .  \r\nЛейбъристкият лидер заяви, че „слуша много внимателно“ двете страни в дебата, след като партията му остана след Либерал-Демократите и почти се изравни със Зелените, на изборите за Европейски парламент.  \r\nКорбин заяви, че предпочитанието на лейбъристите е за общи избори, но всяка сделка за Брекзит „трябва да бъде поставена на публично гласуване“.  \r\nНякои източници от Лейбъристката партия отбелязаха, че това е промяна от предишната му позиция, че втори референдум трябва да бъде запазен, като опция на масата, с цел да бъде спрян разрушителен Брекзит от страна на консерваторите.  \r\nПо-късно Корбин написа на депутатите, че „е ясно, че задънената улица в парламента сега може да бъде решена само чрез връщане на въпроса към хората, посредством общи избори или публично гласуване. Ние сме готови да подкрепим публично гласуване по всяка сделка“.  \r\nИзявлението на Корбин, след ден на неистово лобиране от високопоставени партийни фигури в отговор на разочароващите резултати от европейските избори и обвинения срещу неговите близки съветници, приближава партията по-близо до подкрепата на публично гласуване.  \r\nТова, обаче не е достатъчно, за да задоволи исканията на онези в партията, които искат пълната подкрепа за провеждане на втори референдум да бъде обявена без отлагане и обвързване на партията с кампанията по този въпрос. \r\n*** \r\nЛидерът на Партия „Брекзит“ Найджъл Фарадж заяви, че е „изключително малко вероятно“, бъдещия лидер на консерваторите да успее да извади Великобритания от ЕС до края на октомври, пише изданието  „Evening Standart“ .  \r\nФарадж обвини Консервативната партия, която претърпя унизителна загуба на европейските избори, че е „дълбоко разделена“, след като неговата партия спечели европейския вот.  \r\nПартия „Брекзит“ спечели 29 места в Европейския парламент, докато консерваторите претърпяха най-тежката си изборна загуба, като спечелиха само четири места.  \r\n„Консервативната партия е дълбоко разделена. Аз мисля, че е изключително малко вероятно те да изберат лидер, който да е способен да ни извади от ЕС до 31 октомври, по някакъв начин. Мисля, че истинската бариера, истинската пречка за всичко това е двупартийната система, която може и да е работила добре десетилетия, но вече не е подходяща за целта“, заяви Фарадж.  \r\nТой заяви, че Лейбъристката партия е „в по-голяма беда“ от консерваторите, след резултатите от европейските избори.  \r\nФарадж заяви, че „ако не излезем през октомври, Партия „Брекзит“ ще участва на общите избори. Ние сме готови да помогнем на всеки лидер, който е искрен, относно излизането ни от ЕС“.  \r\nФарадж заяви, че иска да бъде част от преговорния екип и да поеме някои отговорности, но другите участници в процеса „трябва да бъдат готови за Брекзит без сделка“.", "date": "2019.05.28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/28/2663237/evening-standart-naydzhal-faradzh-ne-vyarva-che-badeshtiya-lider-na-konservatorite-shte-osashtestvi-brekzit-do-kraya-na-oktomvri.html", "text": "Лидерът на Партия „Брекзит“ Найджъл Фарадж заяви, че е „изключително малко вероятно“, бъдещия лидер на консерваторите да успее да извади Великобритания от ЕС до края на октомври, пише изданието  „Evening Standart“ .  \r\nФарадж обвини Консервативната партия, която претърпя унизителна загуба на европейските избори, че е „дълбоко разделена“, след като неговата партия спечели европейския вот.  \r\nПартия „Брекзит“ спечели 29 места в Европейския парламент, докато консерваторите претърпяха най-тежката си изборна загуба, като спечелиха само четири места.  \r\n„Консервативната партия е дълбоко разделена. Аз мисля, че е изключително малко вероятно те да изберат лидер, който да е способен да ни извади от ЕС до 31 октомври, по някакъв начин. Мисля, че истинската бариера, истинската пречка за всичко това е двупартийната система, която може и да е работила добре десетилетия, но вече не е подходяща за целта“, заяви Фарадж.  \r\nТой заяви, че Лейбъристката партия е „в по-голяма беда“ от консерваторите, след резултатите от европейските избори.  \r\nФарадж заяви, че „ако не излезем през октомври, Партия „Брекзит“ ще участва на общите избори. Ние сме готови да помогнем на всеки лидер, който е искрен, относно излизането ни от ЕС“.  \r\nФарадж заяви, че иска да бъде част от преговорния екип и да поеме някои отговорности, но другите участници в процеса „трябва да бъдат готови за Брекзит без сделка“.   Светлин Божков", "date": "2019.05.28", "title": "„Evening Standart“: Найджъл Фарадж не вярва, че бъдещия лидер на консерваторите ще осъществи Брекзит до края на октомври"}
{"url": "http://www.focus-news.net/news/2019/05/28/2663242/sport-bostan-pobedi-seynt-luis-s-42-v-parvi-mach-ot-finala-na-kupa-stenli.html", "text": "Бостън победи Сейнт Луис с 4:2, в първи мач от финалите на Националната хокейна лига на САЩ и Канада. След тази среща Бостън поведе с 1:0 победи във финалната серия, която се играе до четири победи от седем мача.  \r\nВторият мач между двата отбора е в Бостън.", "date": "2019.05.28", "title": "Спорт: Бостън победи Сейнт Луис с 4:2 в първи мач от финала на Купа \"Стенли\""}
{"url": "http://www.focus-news.net/news/2019/05/28/2663239/tass-nikolas-maduro-zayavi-che-e-gotov-da-obsazhda-vsichki-vaprosi-s-opozitsiyata.html", "text": "Президентът на Венецуела Николас Мадуро заяви, че неговото правителство е готово да обсъди с представители на опозицията, всички теми за урегулиране на кризата в страната, предаде  ТАСС .  \r\nМадуро заяви, че представители на правителството са заминали за Норвегия, за обсъждане на възможностите за преговори с опозицията, защото „вярват в диалога“.  \r\n„Ние сме готови да обсъдим всички теми, засягащи страната, за да намерим демократично решение на конфликта“, заяви Мадуро, на среща с ръководството на Единната социалистическа партия на Венецуела.  \r\nМадуро отбеляза, че в момента в Норвегия се намира правителствена делегация, начело с външния министър Хорхе Ареаса.  \r\nНа 16 май представители на Мадуро и на опозицията проведоха преговори в Норвегия, за решаване на политическата криза в страната. Мадуро впоследствие обяви тези първи контакти за позитивни, допълва агенцията.   Светлин Божков", "date": "2019.05.28", "title": "ТАСС: Николас Мадуро заяви, че е готов да обсъжда всички въпроси с опозицията"}
{"url": "http://www.focus-news.net/news/2019/05/28/2663241/pregled-na-mezhdunarodnite-novini-do-6-chasa-agentsiya-fokus.html", "text": "Парламентът на Израел направи първа стъпка към провеждането на нови избори с цел излизане от задънената улица, в която попаднаха преговорите за съставяне на нова коалиция, предава  AFP .  \r\nКнесесът одобри закон, който предвижда възможността за разпускането му. За прокарване на предложението са необходими гласовете на още трима депутати, след което ще се стигне до провеждането на нови парламентарни избори. Гласуването протече по следния начин: 65 депутати одобриха закона, 43-ма гласуваха „против“, а шестима се въздържаха, според информация, публикувана на официалната интернет страница на израелския парламент. \r\nМинистър-председателят Бенямин Нетаняху не успя да постигне споразумение за сформиране на управляваща коалиция преди крайния срок, който изтече миналата сряда, припомня агенцията.   \r\n***  Израелската армия съобщи, че е осъществила въздушен удар в Сирия, в отговор на огън от страна на сирийската противовъздушна отбрана, насочен срещу израелски изтребител, предаде  AFP . \r\nИзраелското министерство на отбраната съобщи, че по-рано днес сирийската противовъздушна отбрана е открила огън срещу израелски изтребител, който е изпълнявал рутинен полет в северната част на Израел.  \r\nИзраелският изтребител е останал невредим, а в отговор израелската авиация е поразила пусковата установка, от която е изстрелян снаряда. \r\n***  Президентът на Австрия Александър Ван дер Белен заяви, че на 28 май ще освободи от задълженията му правителството на Себастиан Курц, предаде  ТАСС .  \r\nАвстрийският държавен глава заяви, че ще назначи за и.д. канцлер министъра на финансите Хартвиг Льогер.  \r\nПо-рано днес кабинетът на канцлера Курц загуби гласуването на вот на недоверие в парламента, внесен във връзка с правителствената криза, на фона на оставката на бившия вицеканцлер Хайнц-Кристиан Щрахе.  \r\nСлед вота в парламента Курц заяви на президента, че е готов безпрепятствено да предаде властта на преходно правителство и да подкрепи неговата работа. \r\n***  Иранският министър на външните работи Мохамад Джавад Зариф че Техеран не се стреми към придобиване на ядрени оръжия, които са забранени с указ на върховния лидер на страната Али Хаменей, предаде  РИА Новости .  \r\n„Аятолах Али Хаменей отдавна заяви, че ние не сме заинтересовани от ядрени оръжия, като издаде указ, който ги забранява“, написа Зариф в Twitter.  \r\nИранският външен министър заяви, че „икономическия тероризъм“ на САЩ „нанася вреди на иранския народ и създава напрежение в региона“. Зариф допълни, че намеренията на президента на САЩ Доналд Тръмп трябва да се оценяват по неговите действия, а не по думите му.  \r\n***  Президентът на Украйна Владимир Зеленски посети предните позиции в зоната на военна операция, на контролираната от Киев територия на Луганска област, предаде  ТАСС .  \r\n„Държавният глава говори с войниците по повод битовите условия, качеството на храната, обезпечението с техника, социалните пакети и комплектуването на подразделенията“, се казва в съобщение на пресслужбата на президента на Украйна.  \r\nЗеленски е отбелязал необходимостта от подобряване на обезпечаването на военнослужещите, тъй като, според него, условията за военните „трябва да бъдат нормални“. От пресслужбата отбелязват, че Зеленски е изслушвал доклад на командващия на украинските войски в региона.  \r\nПо време на встъпителната си реч на 20 май Зеленски заяви, че смята постигането на мир в Донбас за своя първостепенна задача, за реализацията на която е готов „на всичко“, допълва агенцията.   \r\n***  Най-малко 42 затворници са били убити в сблъсъци в четири затвора в северната част на Бразилия, предаде  AFP .  \r\nТова съобщиха властите, един ден, след като насилие в един от затворите доведе до смъртта на 15 души.  \r\nНай-малко 27 души са загинали в затвор в близост до Манаус, столицата на щата Амазонас, където се намират четирите затвора.  \r\nФедералното правителство на Бразилия съобщи, че изпраща подкрепления за повишаване на сигурността в затворите в държавата.  \r\nБразилия се намира на трето място в света по брой на затворници, като към юни 2016 година те са наброявали 726 712 души, според официалната статистика.  \r\nЗатворниците надвишават два пъти капацитета на затворите.  \r\nЕдновременно с пренаселеността, бразилските затвори са засегнати от вълна от насилие, предизвикано от многобройните банди, като размириците и опитите за бягство не са необичайни, допълва агенцията. \r\n***  Трима души са загинали в резултат на нападение с нож в Япония, предаде  ТАСС , позовавайки се на местни медии.  \r\nНеизвестен мъж е нападнал с нож хора в парк в град Кавасаки. Сред жертвите има и едно дете, а още най-малко 15 души са били ранени, сред които десет деца.  \r\nИнцидентът е станал в градски парк, през който ученици от началните класове са минавали на път за училище.  \r\nПолицията е задържала нападателя, който е тежко ранен. \r\n***  Мъжът, нападнал с нож деца в японския град Кавасаки, е починал от раните си, предаде  ТАСС , позовавайки се на местни медии.  \r\nНападателят е починал без да дойде в съзнание.  \r\nПо последни данни, 16 души са били ранени в резултат на нападението, в град Кавасаки, където 50-годишен мъж нападна чакащи автобус ученици и възрастни. Двама души, сред които и дете, се намират в състояния на клинична смърт, а още трима души са тежко ранени. Полицията е открила два ножа на мястото на престъплението.  \r\nСъщевременно президентът на САЩ Доналд Тръмп, който се намира на официално посещение в Япония, изказа съболезнованията си, във връзка с трагичния инцидент.  \r\n„Аз искам да поднеса съболезнования на всички пострадали и техните семейства. Американският народ скърби заедно с японския народ“, заяви Тръмп, чието изказване беше излъчено пряко в ефир от японските национални телевизии.", "date": "2019.05.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/05/28/2663240/tass-pochinal-e-mazhat-napadnal-s-nozh-detsa-v-yaponiya.html", "text": "Мъжът, нападнал с нож деца в японския град Кавасаки, е починал от раните си, предаде  ТАСС , позовавайки се на местни медии.  \r\nНападателят е починал без да дойде в съзнание.  \r\nПо последни данни, 16 души са били ранени в резултат на нападението, в град Кавасаки, където 50-годишен мъж нападна чакащи автобус ученици и възрастни. Двама души, сред които и дете, се намират в състояния на клинична смърт, а още трима души са тежко ранени. Полицията е открила два ножа на мястото на престъплението.  \r\nСъщевременно президентът на САЩ Доналд Тръмп, който се намира на официално посещение в Япония, изказа съболезнованията си, във връзка с трагичния инцидент.  \r\n„Аз искам да поднеса съболезнования на всички пострадали и техните семейства. Американският народ скърби заедно с японския народ“, заяви Тръмп, чието изказване беше излъчено пряко в ефир от японските национални телевизии.   Светлин Божков", "date": "2019.05.28", "title": "ТАСС: Починал е мъжът нападнал с нож деца в Япония"}
{"url": "http://www.focus-news.net/news/2019/05/28/2663244/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.05.28", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/05/28/2663243/ria-novosti-kitay-e-prekratil-kupuvaneto-na-petrol-ot-iran.html", "text": "Китай е прекратил купуването на петрол от Иран, след влизането в сила на санкциите срещу Техеран, от страна на САЩ, предаде  РИА Новости .  \r\nИзточници от петролния отрасъл на Иран са заявили, че след като САЩ са обявили решението си да не продължават изключенията за закупуване на петрол от Иран за определени страни, Китай, заедно с Индия, Турция, Южна Корея и Япония, напълно са прекратили преките покупки на ирански петрол.  \r\nЧленът на икономическата комисия на иранския парламент Рахим Заре е заявил, че тези пет страни, както и Тайван, Гърция и Италия, са закупували 1,6 милиона барела ирански петрол ежедневно през март тази година.  \r\nИрански представител заяви, че Китай има достатъчно проблеми със САЩ и не желае да дава нов повод за недоволство на Вашингтон, допълва агенцията.   Светлин Божков", "date": "2019.05.28", "title": "РИА Новости: Китай е прекратил купуването на петрол от Иран"}
{"url": "http://www.focus-news.net/news/2019/05/28/2663246/ria-novosti-ukrayna-ima-namerenie-da-iska-kerchenskiya-proliv-da-poluchi-mezhdunaroden-statut.html", "text": "Заместник-министърът на външните работи на Украйна Елена Зеркал заяви, че Киев има намерение да иска Керченския пролив да получи международен статут, предаде  РИА Новости .  \r\nПо думите на дипломата, „това ще разреши много въпроси, които съществуват сега, сред които въпроса за правната неопределеност, в това число и въпроса за спекулациите на Русия, относно статута на Керченския пролив, като вътрешен“. \r\nЗеркал заяви, че е необходимо двете страни да изпълняват Договора за сътрудничество в използването на Азовско море и Керченския пролив от 2003 година, който беше ратифициран от Киев и Москва през 2004 година.  \r\nСпоред документа, Азовско море се отнася към категорията вътрешни води на Русия и Украйна. През 2012 година двете страни сключиха споразумение за мерките за обезпечаване на сигурността на мореплаването в Азовско море и Керченския пролив.   Светлин Божков", "date": "2019.05.28", "title": "РИА Новости: Украйна има намерение да иска Керченския пролив да получи международен статут"}
{"url": "http://www.focus-news.net/news/2019/05/28/2663245/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от пресцентъра на  Агенция „Пътна инфраструктура“ .  Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Бургас:  \r\nДвижението в участъка Карнобат – Ветрен от км 323+800 до км 359+475 посока Бургас се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.05.2019 г. \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Ечемишка\" посока София е ограничено поради оглед и обследване от проектанти. Движението се извършва двупосочно в дясната тръба /посока Варна/. Срок: от 10:00 до 15:00 часа на 28.05.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Шумен: \r\nДвижението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 29.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. Срок до 28.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.; \r\nОбласт Шумен: \r\nДвижението в участъка Каспичан – Зайчино ореше от км 133+744 до км 146+160 се осъществява с повишено внимание поради ремонтни дейности по съоръжения и канавки. Срок до28.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Русе: \r\nДвижението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 31.05.2019 г. \r\nДвижението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; \r\nДвижението в участъка Коритна – Севлиево в района на пътен възел „Дъбрава“ при км 58+965 се осъществява с повишено внимание поради извършване на ремонтни дейности на пътните връзки. Водачите да се движат със съобразена скорост. Срок до 31.05.2019г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31.05.2019 г. \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението с повишено внимание по път I-4 Пролаз- Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:  \r\nДвижението в участъка Бяла – Полско Косово от км 54+270 до км 65+200 в участъка от гр. Бяла до с. Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта е 40 км/ч. Движението се регулира от сигналисти. Срок до 31.05.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 31.05.2019 г.; \r\nДвижението в участъка Стара Загора – Димитровград от км 225+600 до км 235+400 в района на околовръстен път на Стара Загора се осъществява в една лента поради ремонтни дейности на асфалтова настилка. Движението на МПС се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина - Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Участъкът е сигнализиран с пътни знаци и сигналисти. Срок до 31.05.2019 г. \r\nДвижението по път I-8 Калотина - Сливница от км 3+500 до км 23+000 се осъществява с повишено внимание поради ремонт на ограничителни системи, поетапено и в двете посоки. Срок до 28.05.2019 г. \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 31.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/ :  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. \r\nПът III-208: Движението по път III-208 Айтос – Провадия от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Плевен – Ловеч в участъка от км 25+450 до км 37+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 31.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 31.05.2019 г.; \r\nПът III-812: Движението по път ІІІ-812 Спанчевци – Вършец от км 2+000 до км 17+000 се осъществява в една лента поради почистване на водостоци и почистване на асфалтовата настилка. Движението се регулира от сигналисти на място. Срок до 31.05.2019 г.; \r\nПът III-8104: Движението по път ІІІ-8104 Замфирово – Боровци от км 1+112 до км 1+120 се осъществява в една лента поради ремонтни дейности на водосток. Движението се регулира от сигналисти на място. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г. \r\nПът ІІ-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 31.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 30.05.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-51: Движението по път II-51 Бяла – Лом Черковна от км 0+000 до км 30+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът II-54: Движението по път II-54 гара Бяла – Караманово от км 13+100 до км 26+100 в участъка от гара Бяла до с.Караманово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново – Бяла от км 3+700 до км 52+610 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.05.2019 г.  \r\nПът III-5001: Движението по път III-5001 Две Могили – Широково – Острица – Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Срок до 30.05.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 31.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 31.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-17: Движението по път II-17 АМ \"Хемус\" - Ботевград от км 0+000 до км 5+000 се осъществява в една лента поради ремонтни дейности по пътната настилка, поетапно и в двете посоки. Движението се извършва в съседната лента. Срок 31.05.2019 г. \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nПът II-82 :Движението по път II-82 Самоков - София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 31.05.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 Стара Загора – Старозагорски минерални бани от км 7+000 до км 16+780 се осъществява в една лента поради ремонтни дейности на асфалтова настилка. Движението се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът ІІІ-207: Движението по път III-207 Векилски – Орляк от км 29+000 до км 35+900 се осъществява с повишено внимание поради ремонтни дейности на асфалтовата настилка. Срок до 28.05.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път II", "date": "2019.05.28", "title": "Актуална пътна обстановка"}
{"url": "http://www.focus-news.net/news/2019/05/28/2663248/predstoyashti-mezhdunarodni-sabitiya-za-28-may-agentsiya-fokus.html", "text": "Лидерите на ЕНП се събират на първа среща след европейските избори. \r\n***  Ще се проведе световна среща на върха по въпросите на климата. \r\n***  Министърът на външните работи на Руската федерация Сергей Лавров пристига на посещение в Словакия. \r\n***  ЕЦБ представя нови банкноти от 100 и 200 евро. \r\n***  Министърът на външните работи на Руската федерация Сергей Лавров ще открие конференция по повод 100-годишнината от установяването на дипломатически отношения с Афганистан. \r\n***  Съветът за сигурност на ООН заседава за ситуацията в Северозападна Сирия. \r\n***  Ще бъде произнесена първа присъда по дело за евгеника. \r\n***", "date": "2019.05.28", "title": "Предстоящи международни събития за 28 май (Агенция „Фокус“)"}
{"url": "http://www.focus-news.net/news/2019/05/28/2663249/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-28-i-33.html", "text": "Днес ще бъде предимно слънчево. След обяд над планинските райони в Западна България ще се развие купеста облачност и на отделни места ще превали и прегърми. Това съобщи за  Агенция „Фокус“  дежурният синоптик  Георги Цеков от   Националния институт по метеорология и хидрология (НИМХ) . Ще духа до умерен южен вятър и дневните температури ще се повишат, максималните ще са между 28° и 33°, по-ниски по Черноморието. Атмосферното налягане ще се понижава и ще бъде по-ниско от средното за май. Над Черноморието ще бъде предимно слънчево. Ще духа до умерен южен вятър. Максимални температури на въздуха: 22-25°. Температура на морската вода е 16-18°. Вълнението на морето ще е 2-3 бала. \r\n Над планините ще бъде предимно слънчево. След обяд над масивите от Западна България ще се развие купеста облачност и на отделни места ще превали и прегърми. Ще духа силен, по билата и временно бурен южен вятър. Максимална температура на височина 1200 метра около 22°, на 2000 метра – около 14°.", "date": "2019.05.28", "title": "НИМХ: Днес ще бъде предимно слънчево, максималните температури ще са между 28° и 33°"}
{"url": "http://www.focus-news.net/news/2019/05/28/2663252/premierat-boyko-borisov-shte-uchastva-v-neformalna-rabotna-vecherya-na-darzhavnite-i-pravitelstvenite-rakovoditeli-na-es-v-bryuksel.html", "text": "Премиерът Бойко Борисов ще участва в Неформална работна вечеря на държавните и правителствените ръководители на Европейския съюз (ЕС) в Брюксел. Това съобщиха от  правителствената информационна служба . \r\nСлед изборите за Европейски парламент лидерите на страните-членки на ЕС ще обсъдят резултата от гласуването и ще започнат процеса по номиниране на ръководителите на институциите на ЕС.", "date": "2019.05.28", "title": "Премиерът Бойко Борисов ще участва в Неформална работна вечеря на държавните и правителствените ръководители на ЕС в Брюксел"}
{"url": "http://www.focus-news.net/news/2019/05/28/2663247/predstoyashti-sabitiya-v-stranata-za-28-may-agentsiya-fokus.html", "text": "*** \r\nОт 11.30 часа в Квадрат 500 - Национална галерия министърът на културата Боил Банов ще връчи традиционните награди по случай Деня на българската просвета и култура и на славянската писменост на официална церемония. Престижните отличия ще получат творци и артисти от различни области на изкуствата за техния принос в развитието на българската култура и духовност. \r\n*** \r\nОт 14.00 часа в Гранитна зала на Министерския съвет Националният съвет за тристранно сътрудничество ще проведе заседание. Заседанието е свикано във връзка с постъпило искане от Министерство на здравеопазването за разглеждане и даване на становище от НСТС, относно проект на Постановление на Министерския съвет за изменение и допълнение на Наредбата за медицинската експертиза. \r\n*** \r\nОт 11.00 часа ще се състои официално откриване на обект в проект „Инвестиции в съвременна образователна инфраструктура в община Габрово“ в НУ „Васил Левски“. \r\nОт 12.30 часа ще бъде откриването на обект в ОУ „Св. св. Кирил и Методий“. Гости ще бъдат зам.-министърът на регионалното развитие и благоустройството и ръководител на УО на ОПРР Деница Николова и гл. секретар на МОН Албена Михайлова.  \r\n*** \r\nОт 13.00 часа в комплекс Зорница бл. 47 заместник-министърът на транспорта, информационните технологии и съобщенията Димитър Геновски и главният изпълнителен директор на „Български пощи“ ЕАД Деян Дънешки ще открият реновирана пощенска станция. \r\n*** \r\nОт 9.00 часа в Интер Експо Център ще се проведе Кръгла маса на тема „Киберсигурност - Предизвикателства пред институциите и бизнеса в България“. Официалното откриване е от 9.30 часа. Форумът се провежда под патронажа на министъра на вътрешните работи Младен Маринов. Участие ще вземат отговорни служители и експерти от сектор „Сигурност“, представители на Главна прокуратура на Р България, Столична община, държавни агенции, представители на бизнеса. \r\n*** \r\nОт 9.30 часа XII състав на Специализирания наказателен съд ще заседава по производство по чл. 65 НПК - задържане под стража в досъдебното производство и в производството по ЗЕЕЗА срещу Иван Г. \r\n*** \r\nОт 9.30 часа VI състав на Специализирания наказателен съд ще заседава по делото за образуване и ръководене на организирана престъпна група срещу Емил М., Мартин Д. и Калоян Б.  \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен Г., Румен С. и Славияна В.  \r\n*** \r\nОт 10.00 часа XII състав на Специализирания наказателен съд ще гледа делото за образуване и ръководене на престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 10.00 часа XXIII състав на Специализирания наказателен съд ще заседава по делото за участие в ръководството на престъпна организация или група срещу Димитър С. и Стоян С.  \r\n*** \r\nОт 10.30 часа в НДК ще бъде открит традиционният Пролетен базар на книгата. Изложението ще продължи до 2 юни на три нива Националния дворец на културата. \r\n*** \r\nОт 11.00 часа в Конферентната зала на Столична община ще се състои пресконференция за 13-тото издание на платформата „Световен театър в София“.  \r\n*** \r\nОт 11.00 часа XVIII състав на Специализирания наказателен съд ще заседава по производство по чл. 65 НПК - задържане под стража в досъдебното производство и в производството по ЗЕЕЗА срещу Петър Х.  \r\n*** \r\nОт 13.00 часа пред Министерски съвет ще се проведе протест срещу отнемането на спортния лиценз на Българска федерация по автомобилен спорт (БФАС). \r\n*** \r\nОт 13.00 часа ХVІІ състав на Специализирания наказателен съд ще гледа делото за организиране и ръководене на престъпна група срещу Енчо С., Георги Д. и Божидар В.  \r\n*** \r\nОт 13.30 часа ХVII състав на Специализирания наказателен съд ще гледа делото за организиране и ръководене на престъпна група срещу Ангел П., Анатоли А., Цветомир Ц., Нина М., Боил К., Ивайло Н., Димитър Д., Върбан Д., Цветомир Д., Милен И., Мартин М., Михаил Х. и Цветелин С.  \r\n*** \r\nОт 13.30 часа VII състав на Специализирания наказателен съд ще гледа делото за организиране и ръководене на престъпна група срещу Лазгин Х., Ивайло Д. и Али Х.  \r\n*** \r\nОт 15.00 часа в Дома на Европа ще се проведе дискусия за резултатите от европейските избори.  \r\n*** \r\nОт 18.00 часа в Унгарския културен институт ще бъде прожектиран филмът „Гражданинът Хавел“.  \r\n*** \r\nОт 19.00 часа на Лятната естрада в Борисовата градина ще се проведе празничен концерт-спектакъл с участието на Фолклорен танцов ансамбъл \"Средец\", Танцов ансамбъл \"Здравец\", Студио за модерен балет \"Киви\", Клуб по спортни танци \"Средец\", Вокална студия \"Дъга\", Детска балетна школа \"Алиса\". \r\n*** \r\nОт 11.00 часа на площад „Македония“ в „Училищна панорама“ ще бъдат презентирани всички училища, езикови школи, занимални и неправителствени организации.  \r\n*** \r\nОт 10.00 часа в хотел Галерия Графит международна конференция „Групово финансиране на масовите иновации“ ще се проведе заключително събитие по проект CrowdStream. Събитието е организирано от Асоциация на Българските Черноморски Общини (АБЧО). \r\n*** \r\nОт 10.00 часа в Зала 1 на Икономически университет- Варна ще се проведе на кръгла маса на тема: „Приложение на медиацията в различните обществени сфери“. Събитието се организира от Камара на медиаторите в България, Икономически университет- Варна, Катедра „Правни науки“, Окръжен съд- Варна и Институт „Итера“. \r\n*** \r\nОт 16.30 часа в Читалище „Просвета 1927“ ще бъдат наградени победителите в конкурса „Език свещен на моите деди…“. \r\n*** \r\nОт 17.00 часа в Градската художествена галерия ще бъде открита изложбата „Азбука на въображението“ – клас по рисуване за деца с водещ Виктория Георгиева. Изложбата може да бъде видяна до 13 юни.  \r\n*** \r\nОт 18.30 часа в Радио Варна ще бъде премиерата на книгата на проф. д-р  Розмари Стателова на \"Откритие 2019\". \r\n*** \r\nОт 10.00 часа в Регионалния пресклуб на БТА на Агенцията за регионално развитие и бизнес център - Видин ще представят работата си по проект „Мрежа за устойчиво използване на природното наследство и ресурси в трансграничния регион”. \r\n*** \r\nОт 17.30 часа в Регионална библиотека „Михалаки Георгиев” ще се проведе творческа вечер под надслов „Яна Язова – енигма, фатализъм, реалност”.  \r\n*** \r\nОт 10.00 часа в пресклуба на БТА ще се състои пресконференция, на която партия ВМРО-БНД ще направи анализ и коментар на изборните резултати за кандидати на ЕП.  \r\n*** \r\nВ 11.30 часа в Зала 302 ще се състои пресконференция във връзка с предстояща кампания за пътна безопасност на територията на цялата община. Ще участват представители на ръководствата на Община Велико Търново и ОДМВР – Велико Търново.  \r\n*** \r\nОт 11.00 часа в пресклуба на БТА ще се състои пресконференция във връзка с отбелязването на 50-годишнината от създаването на Младежкия дом във Велико Търново.  \r\n*** \r\nВ 14.00 часа в Институт „Конфуций“ ще бъде открита изложба с творбите на участниците в IX-тия национален конкурс „България и Китай – древни и уникални цивилизации“.  \r\n*** \r\nОт 18.00 часа в ХГ „Борис Денев“ ще бъде открита изложбата „Огледало на цивилизациите“.  \r\n*** \r\nОт 19.00 часа в малка зала на МДТ „Константин Кисимов“ ще бъде представен „Декамерон“ – 70-то представление.  \r\n*** \r\nОт 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Строителен мениджмънт и строителен надзор на договори за строителство по Фидик - интегриран проект за воден цикъл на град Враца – II фаза“.  \r\n*** \r\nОт 17.30 часа в Регионален исторически музей ще бъде открита художествена изложба „Земята на Ботев“ и литературно четене на врачански поети. \r\n*** \r\nОт 19.00 часа на открита сцена пред Община Враца ще се състои концерт на група „Акага“. \r\n*** \r\nОт 14.00 часа в Художествена галерия \"Недялко Каранешев\" ще се състои Кръгла маса на тема „Атанас Буров – достойният българин“.  \r\n*** \r\nОт 18.00 часа в галерия „Георги Петров“ в комплекс „Луксор“ ПП ГЕРБ - Добрич организира среща-разговор с един от водещите невролози у нас проф. д-р Ара Капрелян. Тя ще е на тема „Заболявания на мозъка: Паркинсон, Алцхаймер, Мултипленна склероза“. \r\n*** \r\nОт 9.30 часа Общинският съвет (ОбС) ще проведе своето редовно 54-то заседание. \r\n*** \r\nОт 14.00 часа в залата на Парк-хотел „Кюстендил“ Общинският съвет ще проведе месечното си заседание. \r\n*** \r\nОт 13.00 часа в Бароковите къщи ще се проведе пресконференция с кмета на Община Ловеч Корнелия Маринова и представителите на културните институции в града.  \r\n*** \r\nОт 18.00 часа в Църква на адвентистите от седмия ден  (бул. ,,Скоблев\" 20) ще се състои лекция на тема „Преодоляване на кризи\" в рамките на клуб ,,Психология и здраве\", лектор - Йорданка Дейчева, психолог. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Боинг Боинг\" от Марк Камолети. \r\n*** \r\nОт 9.00 часа в зала № 3 Районният съд ще гледа делото срещу Борислав С., обвинен в противозаконно пречене на орган на властта – В.П., на длъжност началник сектор СПС при ОДМВР – Пловдив и Д.Г., на длъжност разузнавач в група ППСНВДП при сектор ПОППВОО към отдел „Криминална полиция“ при ОДМВР – Пловдив да изпълнят задълженията си. \r\n*** \r\nОт 9.00 часа в зала 5 Окръжният съд ще гледа делото срещу Атанас А., обвинен, че в качеството си на собственик на фирма е избегнал плащането на данъчни задължения в особено големи размери – в общ размер на 143 072,06 лева, включващи данък добавена стойност в общ размер на 96 377,23 лева. \r\n*** \r\nОт 9.00 часа в зала №1 Апелативният съд ще гледа обжалването на 7-годишна присъда за отвличане срещу 41-годишният К. Ш.  \r\n*** \r\nВ 10.30 часа от ул. „Даме Груев“ ще бъде даден символичният старт на реконструкцията на „Кукленско шосе“.  \r\n*** \r\nВ 10.30 часа нв ДГ „Чайка“ кметът на район ''Източен'' Николай Чунчуков ще присъства на открит урок по плуване.  \r\n*** \r\nВ 11.00 часа в залата на кметството на район „Тракия“ ще се проведе пресконференция по повод предстоящото 4-то издание на S`Cool Rock Fest . \r\n*** \r\nВ 11.30 часа в  заседателна зала на Община Пловдив ще се състои пресконференция на заместник-кмета Георги Титюков и председателя на Българската федерация по фехтовка и член на Изпълкома на Международната федерация Величка Христева по повод започващото в града Европейско първенство.  \r\n*** \r\nОт 13.30 часа в зала №1 Апелативният съд ще гледа протест срещу присъдите на И. И. и Р. К., които са осъдени за отвличане на 19-годишно момиче от землището на село Скутаре. \r\n*** \r\nОт 14.00 часа в зала № 14 наказателен състав ще гледа делото срещу Емил М., обвинен, че с цел да набави за себе си имотна облага в размер на 1500 лева е възбудил и поддържал заблуждение у В. А., че ще предаде  сумата  на съдията – докадчик по НОХД по описа на РС - Сливен и по този начин ще осигури благоприятен изход по делото. \r\n*** \r\nОт 19.00 часа в Зала № 1 на Родопски драматичен театър „Николай Хайтов“ ще се проведе концерт „Пролетно настроение“, с участието на Фолклорен ансамбъл „Родопа“ и Общински духов оркестър. \r\n*** \r\nОт 14.00 часа в НЧ „Св. Климент Охридски 1858“ ще бъдат отбелязани 100 години от рождението на Николай Хайтов. Ще се проведе среща с дъщеря му Елена Хайтова и представяне на книгата ѝ „Орли от пламък“. \r\n*** \r\nОт 14.00 часа в залата на Младежкия дом ще се проведе фестивал на професиите.  \r\n*** \r\nОт 16.00 до 17.30 часа в Къщата на архитекта ще се проведе творческа работилница  \r\n„Детство в КВАРТАЛА” - IV-то издание. \r\n*** \r\nОт 19.00 часа в Оперен театър ще се проведе гала-вечер – 50 години Балет „Арабеск“. \r\n*** \r\nОт 11.00 часа в пресклуба на БТА ще се проведе пресконференция на Коалиция „Да за Димитровград“. \r\n*** \r\nОт 9.00 часа в зала 304 на Общината ще се проведе заседание на Постоянната комисия „Младежки дейности и спорт“.  \r\n*** \r\nОт 10.00 часа в зала 203 на Общината ще има брифинг.  \r\n*** \r\nОт 10.30 часа в зала 304 на Общината ще се проведе заседание на Постоянната комисия „Икономическа политика, общинска собственост и контрол по сделките с общинско имущество”.  \r\n*** \r\nОт 13.15 часа в зала 203 на Общината ще се проведе заседание на Постоянната комисия „Здравеопазване и социална политика“.  \r\n*** \r\nОт 14.30 часа в информационния център в леопарк „Кьошкове“ с награждаване на победителите и откриване на изложба Дирекцията на Природен парк „Шуменско плато“ ще отчете резултатите от Националния конкурс за детско творчество „Природата – моето вдъхновение”.", "date": "2019.05.28", "title": "Предстоящи събития в страната за 28 май (Агенция „Фокус“)"}
{"url": "http://www.focus-news.net/news/2019/05/28/2663250/vitseprezidentat-iliyana-yotova-shte-otbelezhi-s-balgarite-vav-frankfurt-denya-na-balgarskata-prosveta-i-kultura-i-na-slavyanskata-pismenost.html", "text": "Вицепрезидентът Илияна Йотова е във Франкфурт на Майн, където ще бъде официален гост на традиционното тържествено отбелязване от българската общност на Деня на българската просвета и култура и на славянската писменост. Това съобщиха от  прессекретариата на държавния глава .  \r\nРаботното посещение на вицепрезидента във Федерална Република Германия е по покана на почетния консул на Република България във Федерална провинция Хесен Инго-Ендрик Ланкау и на българската общност.  \r\nТържественото честване, на което ще присъстват и представители на германските официални власти, ще се състои днес. Илияна Йотова ще разговаря с представители на българската общност и с кмета на Франкфурт на Майн Петер Фелдман. Във Висбаден вицепрезидентът ще се срещне с министъра по федералните и европейските въпроси на провинция Хесен Лусия Путрих.  \r\nНа 29 май Илияна Йотова ще разговаря с президента на регионалния парламент на Хесен Борис Райн. Предвидена е среща на вицепрезидента с председателя на Управителния съвет на „Фрапорт“ АД Стефан Шулте.", "date": "2019.05.28", "title": "Вицепрезидентът Илияна Йотова ще отбележи с българите във Франкфурт Деня на българската просвета и култура и на славянската писменост"}
{"url": "http://www.focus-news.net/news/2019/05/28/2663253/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание от 14.00 часа в Гранитна зала на Министерския съвет. Това съобщиха от  правителствената информационна служба .  \r\nЗаседанието е свикано във връзка с постъпило искане от Министерство на здравеопазването за разглеждане и даване на становище от НСТС, относно проект на Постановление на Министерския съвет за изменение и допълнение на Наредбата за медицинската експертиза.", "date": "2019.05.28", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2019/05/28/2663257/zam-ministar-denitsa-nikolova-shte-otkrie-obnoveni-s-evropeyski-sredstva-uchilishta-v-gabrovo.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалното откриване на обновените училища „Васил Левски“ и „Св. св. Кирил и Методий“ в Габрово. Това съобщиха от пресцентъра на  Министерството . \r\nВ 11.00 часа тя ще пререже лентата на сградата на НУ „Васил Левски“ (бивше ОУ „Цанко Дюстабанов“, ул. „Христо Смирненски“ 27) и в 12.30 часа - на ОУ „Св. св. Кирил и Методий“ (бул. „Могильов“ 69).    \r\nУчебните заведения са обновени по проект „Инвестиции в съвременна образователна инфраструктура в община Габрово“ със средства по Оперативна програма „Региони в растеж“ 2014 - 2020.  Общата стойност на проекта е 4 700 352,62 лв., от които 700 352,62 лв. е приносът на община Габрово.", "date": "2019.05.28", "title": "Зам.-министър Деница Николова ще открие обновени с европейски средства училища в Габрово"}
{"url": "http://www.focus-news.net/news/2019/05/28/2663254/ministar-boil-banov-shte-vrachi-traditsionnite-nagradi-po-sluchay-denya-na-balgarskata-prosveta-i-kultura-i-na-slavyanskata-pismenost-na-izyaveni-tvortsi-i-artisti.html", "text": "Министърът на културата Боил Банов ще връчи традиционните награди по случай Деня на българската просвета и култура и на славянската писменост на официална церемония в Квадрат 500 - Национална галерия. Това съобщиха от пресцентъра на  Министерството . \r\nПрестижните отличия на Министерството на културата ще получат творци и артисти от различни области на изкуствата за техния принос в развитието на българската култура и духовност.", "date": "2019.05.28", "title": "Министър Боил Банов ще връчи традиционните награди по случай Деня на българската просвета и култура и на славянската писменост на изявени творци и артисти"}
{"url": "http://www.focus-news.net/news/2019/05/28/2663259/kragla-masa-na-tema-kibersigurnost-predizvikatelstva-pred-institutsiite-i-biznesa-v-balgariya-shte-se-provede-v-sofiya.html", "text": "Кръгла маса на тема „Киберсигурност - Предизвикателства пред институциите и бизнеса в България“ ще се проведе в София от 09.00 часа в Интер Експо Център. Това съобщиха от пресцентъра на  МВР .  \r\nТемата „Киберсигурност“ ще се дискутира в утрешния ден в рамките на формат, организиран от Асоциацията на полицейските началници със съдействието на Фондация „Ханс Зайдел“. Участие в инициативата ще вземат експерти в сферата на проблемите, свързани с киберсигурността и киберпрестъпленията. Официалното откриване е от 9.30 часа", "date": "2019.05.28", "title": "Кръгла маса на тема „Киберсигурност - Предизвикателства пред институциите и бизнеса в България“ ще се проведе в София"}
{"url": "http://www.focus-news.net/news/2019/05/28/2663261/lovchanskiyat-mitropolit-gavriil-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-v-botevgrad.html", "text": "Сутринта от 9.00 часа Негово Високопреосвещенство Ловчанският митрополит Гавриил ще оглави Архиерейска света Литургия в  храм \"Успение на Пресвета Богородица\" в град Ботевград, съобщи репортер на  Агенция „Фокус“ . Това ще стане пред чудотворния образ на Боянската икона на Божията Майка, която отново е в Ловчанска Епархия, пристигнала от Украйна по инициатива на Ловчанския митрополит Гавриил и с благословението на Банченския архиепископ Лонгин.  Иконата ще остане в този храм за поклонение  до 17.00 часа, когато ще  бъде пренесена в  град Етрополе и ще бъде изложена за поклонение в храм \" Св. Архангел Михаил\". \r\n Никола Петков", "date": "2019.05.28", "title": "Ловчанският митрополит Гавриил ще оглави архиерейска света Литургия в  храм \"Успение на Пресвета Богородица\" в Ботевград"}
{"url": "http://www.focus-news.net/news/2019/05/28/2663251/faz-sled-izborite-za-ep-v-bryuksel-zapochva-obsazhdaneto-na-razpredelenieto-na-postovete.html", "text": "След изборите за новия състав на Европейския парламент започва борбата за разпределението на ръководните постове в структурите на Европейския съюз, отбелязва германският национален ежедневник  Die Frankfurter Allgemeine Zeitung . \r\nВ навечерието на специална среща на върха на ЕС, водещият кандидат на Европейската народна партия (ЕНП) и ръководител на най-голямата политическа група в ЕП Манфред Вебер покани зелените, социалдемократите и либералите да обсъдят ключовите постове.  \r\nМеждувременно френският президент Еманюел Макрон, канцлерът Ангела Меркел и други техни колеги от ЕС ще проведат предварителни сондажи. Най-важният въпрос е кой ще бъде следващият председател на Европейската комисия, подчертават от редакцията. Тереза Герова", "date": "2019.05.28", "title": "FAZ: След изборите за ЕП: В Брюксел започва обсъждането на разпределението на постовете"}
{"url": "http://www.focus-news.net/news/2019/05/28/2663264/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, съобщи репортер на  Агенция „Фокус“ .  Това ще стане след редовната света литургия в храма,от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.05.28", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/05/28/2663265/zeri-kosovo-kosovskite-albantsi-sa-nay-sklonni-da-zashtitavat-stranata-si-v-sluchay-na-voyna-pokazva-prouchvane.html", "text": "Електронното издание на прищинския ежедневник  Zeri  цитира данни от проучване, проведено в 64 страни от цял свят, в което основният въпрос е бил: „Ако има война, бихте ли се били в нея и да изложите на риск живота си в името на Вашата страна?“. \r\nРезултатите показват, че 61% от респондентите са отговорили положително на въпроса. От тях 67% са мъже. Около 27% от анкетираните заявяват, че не са готови да се бият.  \r\nОказва се, че най-голям процент от желаещите да се борят за своята страна са граждани на държавите от Близкия Изток и Северна Африка -  83%. Най-ниският процент е от гражданите на страните от Западна Европа – едва 25 на сто от тях са изразили готовност да защитават родината си.  \r\nЩо се отнася до балканските държави, косовските албанци изглежда са най-убедителни, твърдят от редакцията. Общо 58% от тях са заявили, че са готови да се борят за своята страна. След тях се нареждат бошняците с 55%, Сърбия с 46%, Македония с 38%. Не се привеждат данни за България. Тереза Герова", "date": "2019.05.28", "title": "Zeri (Косово): Косовските албанци са най-склонни да защитават страната си в случай на война, показва проучване"}
{"url": "http://www.focus-news.net/news/2019/05/28/2663263/denyat-28-may-v-balgarskata-istoriya.html", "text": "На тази дата през 1802 г. Софроний Врачански (поп Стойко Владиславов) завършва Втори Видински сборник, състоящ се от 386 листа и съдържащ 79 слова, едно посвещение и послесловие. На 28 май 1858 г. е преименувано Одеското българско настоятелство. Издаден е императорски указ на Александър ІІ, с който Одеското българско настоятелство е официално утвърдено под името \"Настоятелство на одеските българи, събиращо дарения в империята за бедните български православни църкви и училища\". В периода 27 - 28 май Васил Левски преминава в България. Целта му е да изгради широка мрежа от комитети, които да се заемат с практическата подготовка на бъдещата българска революция. На 28 май 1955 г. Народното събрание ратифицира договора между България, Албания, ГДР, Полша, Румъния, СССР, Унгария и Чехословакия за създаването на Военно-политическата организация на Варшавския договор. На 28 май 1966 г. възстановеният кораб \"Радецки\", свързан с героичния път на четата на Христо Ботев, прави своя първи рейс по р. Дунав.  революционерът Никола Тихов Обретенов, генерал-майор Панайот Сантурджиев, публицистът Христо Иванов Силянов. Пенчо Петков Славейков, Леа Иванова, Бачо Киро, Георги Измирлиев-Македончето.  2014 г.  \r\nПрезидентът Росен Плевнелиев връчва Орден „Св. св. Кирил и Методий” на: \r\n1. Тодор Бурилков  \r\n2. Славка Бозукова 2004 г.  \r\nПрезидентът Георги Първанов връчва Орден „Стара плaнина“ на: \r\n1. член-кор. проф. д-р Милена Цанева \r\n2. проф. Дойно Дойнов \r\n3. Катя Зехирева \r\n4. проф. Георги Петров \r\n5. акад. Иван Юхновски \r\n6. Стоян Попов \r\n7. проф. Георги Георгиев \r\n8. чл.-кор. проф. Александър Димов  2003 г.  \r\nПрезидентът Георги Първанов връчва Орден „Стара плaнина“ на: \r\n1. крал Хуан Карлос I - лента \r\n2. Ана Паласио, министър на външните работи на Кралство Испания – първа степен \r\n3. Алберто Аса, началник на канцеларията на краля на Испания - първа степен \r\n4. Хосе Анхел Лопес Хорин, извънреден и пълномощен посланик на Кралство Испания в Република България – първа степен \r\n5. Рикардо Диес-Хохлайтнер, генерален секретар на канцеларията на краля на Испания – първа степен \r\n6. Хуан Коста, държавен секретар на търговията и туризма на Кралство Испания – първа степен \r\n7. адмирал Антонио Гонсалес-Алер, началник на военния щаб на кралския дом – първа степен с мечове \r\n8. Хуан Мануел де Барандика, посланик, генерален директор на протокол, канцелария и ордени на Кралство Испания – втора степен \r\n9. Алфонсо Санс Портолес, началник на протокола на канцеларията на краля на Испания – втора степен \r\n10. Асунсион Валдес, началник на отдел „Преса“ на канцеларията на краля на Испания – втора степен \r\n11. Мария Виктория Морера, генерален директор, началник на кабинета на министъра на външните работи на Кралство Испания – втора степен \r\n12. Хуан Пабло Гарсия-Бердой, генерален директор на „Европейска политика“ в министерство на външните работи на Кралство Испания – втора степен \r\n13. Хуан Мария Алсина, главен директор на дирекция „Дипломатическа информация“, главен говорител на министерство на външните работи на Кралство Испания – втора степен \r\n14. Хесус Силва, генерален директор на културни и научни връзки в министерство на външните работи на Кралство Испания – втора степен \r\n15. Рамиро Фернандес-Бачилер, заместник генерален директор за държавни и официални посещения, церемонии и ордени в министерство на външните работи на Кралство Испания – втора степен \r\n16. Хосе Кабреро, началник на секретариата на нейно величество кралицата на Испания – втора степен с мечове \r\n17. подполк. Мануел Барос, началник на охраната на кралския дом – втора степен с мечове 1966 г.  \r\nВъзстановеният кораб \"Радецки\", свързан с героичния път на четата на Христо Ботев, прави своя първи рейс по р. Дунав. \r\nАвстрийският пътнически параход “Радецки” е извършвал рейсове по р. Дунав главно между Оршова и Галац. Построен е през 1851 г. в Будапеща, от 1858 г. носи на носа си бюста на своя патрон - австрийския фелдмаршал от чешки произход Йосиф Венцел Радецки (1766 г.-1858 г.). При пътуването му към Виена на 16 и 17 май 1876 г. от различни дунавски пристанища (Гюргево, Зимнич, Турну Магуреле, Каратия и Бекет) на него на групи се качват, преоблечени като градинари, четниците от четата на Христо Ботев. На 17 май войводата на четата Христо Ботев настоява капитанът на парахода Дагоберт Енглендер да спре парахода на българския бряг при с. Козлодуй, Оряховско, като му връчва и писмен ултиматум на френски език. От палубата на парахода Ботев отправя и последните си писма до приятелите в Букурещ и до съпругата си Венета. При с. Оряхово четата слиза на родния бряг и поема пътя към Стара планина. \r\nПараходът излиза от употреба през 1918 г. и е унищожен през 1924 г. В периода 1964 г.-1966 г. с доброволни средства от българските деца той е построен отново по запазени чертежи и превърнат в музей, открит в чест на 90-годишнината от подвига на Ботевата чета. 1966 г.  \r\nБългария и Турция издигат дипломатическите си представителства в ранг посолства. 1955 г.  \r\nНародното събрание ратифицира договора между България, Албания, ГДР, Полша, Румъния, СССР, Унгария и Чехословакия за създаването на Военно-политическата организация на Варшавския договор. \r\nДоговорът е сключен на 14 май 1955 г. за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването £ и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. \r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г. \r\nСлед 1962 г. Албания не участва в работата на органите на договора, шест години по-късно обявява й неговата денонсация. \r\nНезависимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен. 1951 г.  \r\nАкадемичният съвет на Софийския университет “Свети Климент Охридски” обсъжда искането на Стопанския факултет за отделянето му в самостоятелен икономически институт и 18 от 25-те членове на Академичния съвет се обявяват против. \r\nСофийският университет “Св. Климент Охридски” е основан на 1 октомври 1888 г. като Висш педагогически курс с едногодишен срок на обучение при Софийска мъжка гимназия. Инициатори за създаването му са Иван Шишманов, Т. Иванчов и Г. Живков. Редовни преподаватели са Ст. Станимиров, Ал. Теодоров-Балан, Л. Милетич и Ив. Георгов, като извънредни преподаватели работят Й. Ковачев, Ив. Данев и Н. Михайловски. От 1889 г. със закон е постановено откриването на Висше училище в София, а негов ректор става Ал. Теодоров-Балан. Първоначално са приети 43- ма студенти. Като преподаватели са привлечени М. Драгоманов, Ив. Брожка, А. Шоурек, П. И. Бахметиев. През 1888 г. е създадена Университетската библиотека. Първият випуск завършва през 1891 г. До началото на ХХ в. са обособени 3 факултета - Историко-филологически (философия, история, география, славянска филология и педагогика), Физико-математически (природни и математически науки) и Юридически (правни и политически. науки). През 1901 г. са приети и първите девойки (16 студентки). Със Закон за университета (1904 г.) Висшето училище приема статут на университет, превръща се в юридическо лице и е преименувано на Български университет “Братя Евлоги и Христо Георгиеви от Карлово” (двамата братя даряват 6,8 млн. лева и парцел в центъра на столицата за построяването на висше училище). На 4 януари 1905 г. е преименуван “Св. Климент Охридски”. През 1918 г. е открит Медицински факултет, през 1921 г. - Агрономически, през 1923 г. - Богословски и Ветеринарен факултет. На 24 май 1936 г. Ед. Бойл връчва тържествено ректорски жезъл на университета (копие от жезъла на ректора на Оксфордския университет). От 1986 г. съществува университетското издателство “Св. Климент Охридски”, а от 1905 г. се издава “Годишник на Софийския университет”. 1945 г.  \r\nВоенният съд в Скопие осъжда българите, сътрудници на българската власт, на смърт чрез разстрел: Спиро Китинчев, кмет на Скопие, Димитър Чкатров, инженер от Прилеп, един от най-видните деятели на свободата на Македония, д-р Панайот Хитров. \r\nНа смърт чрез обесване са осъдени – Димитър Гюзелев от Струмица, директор на радио Скопие, д-р по философия, д-р Димитър Раев, адвокат, бивш областен управител на Скопска област. \r\nНа различни срокове строг тъмничен затвор: Захари Иванов, чиновник, Никола Икономов, д-р Благой Панчев, икономист, помощник-кмет на Скопие, Азис Ибрахим, турчин, служил на българската власт. 1920 г.  \r\nПриет е Закон за трудовата повинност. С него се въвежда задължителен общественополезен труд: 12 месеца за младежите над 20 г. и 6 месеца за девойките над 16 г. Временната трудова повинност е 3-28 дни в годината за мъже между 20 и 50 г. Повинността е лична и не се откупува. Ръководството се осъществява от запасни офицери, окръжни трудови бюра и специална Дирекция начело с о. з. полк. Иван Русев. Законът е посрещнат зле от опозицията и от съседните държави. 1876 г.  \r\nСлед предателство революционерът Цанко Дюстабанов е заловен. \r\nЦанко Христов Дюстабанов е деец на национално-революционното движение. Роден е на 13 май 1844 г. в Габрово в патриотично семейство. Завършва Габровското класно училище. През 1872 г.-1873 г. учи в Робърт колеж в Цариград. Въпреки че първоначално той не е привърженик на революционния път в националноосвободителната борба, постепенно се включва в обществено-политическия живот на родния си град. През 1875 г. е избран за училищен настоятел и член на околийския съд. Включва се в местния революционен комитет и като негов член разгръща широка дейност в подготовката на Априлското въстание през 1876 г. След избухването на въстанието застава начело на въстаническа чета и води сражения с турски потери при Батошево, Кръвеник, Ново село. Ранен тежко, той е заловен, осъден на смърт и обесен във Велико Търново. 1870 г.  \r\nВ периода 27 - 28 май Васил Левски преминава в България. Целта му е да изгради широка мрежа от комитети, които да се заемат с практическата подготовка на бъдещата българска революция. Само за около година и половина той успява да създаде комитети в почти всички по-големи български селища, като по този начин поставя основите на Вътрешната революционна организация (ВРО). Начело на ВРО Левски поставя Ловешкия централен комитет, известен още и под името Привременно правителство в България. Връзките с Букурещкия комитет се осъществяват чрез Данаил Попов, български търговец, живеещ в Турну Мъгуреле. 1858 г.  \r\nИздаден е императорски указ на Александър ІІ, с който Одеското българско настоятелство е официално утвърдено под името \"Настоятелство на одеските българи, събиращо дарения в империята за бедните български православни църкви и училища\". \r\nОдеското българско настоятелство е Наименование на обществена благотворителна организация на българите емигранти в Одеса. Основана е през 1854 г. след настъпилото в Русия раздвижване сред българската емиграция във връзка с избухването на Кримската война 1853 г.-1856 г. Между нейните основатели е и известният български възрожденски деец Н. Хр. Палаузов. В настоятелството влизат главно търговци и църковни дейци. То си поставя за цел да съдейства за създаването на независимо българско конституционно княжество с помощта на Русия. Наред с това настоятелството развива и друга общественополезна дейност: подпомага много млади българчета да получат своето образование в руски учебни заведения, събира и изпраща помощи за редица български училища и черкви и пр. Престава да съществува след Освобождението. С цялата си разностранна дейност Одеското българско настоятелство допринася твърде много за укрепване на българо-руските културни връзки през последните десетилетия на Българското възраждане. 1802 г.  \r\nСофроний Врачански завършва Втори Видински сборник, състоящ се от 386 листа и съдържащ 79 слова, едно посвещение и послесловие. \r\nСофроний Врачански (поп Стойко Владиславов) е деец на Българското възраждане, книжовник, учител, църковен деец. Роден e през 1739 г. в Котел. Осиновен е от вуйчо си след като остава сирак. Софроний Врачански учи в котленското килийно училище. През 1762 г. става свещеник, а после учител в родния си град. Занимава се и с книжовна дейност - преписва и подвързва книги. През 1765 г. преписва \"История славянобългарска\", донесена в Котел от Паисий Хилендарски (в бележка към преписа си пише: \"Тази история принесе Паисий йеромонах от Света гора Атонска и я преписахме у село Котил\"). В средата на 70-те години отива в Света гора (Атон), където престоява шест месеца. През 1781 г. преписва за втори път Паисиевата история. По време на кърджалийските размирици изтърпява нечувани страдания, лежи в затвора, а в Карнобатско, където живее известно време, едва не е лишен от живот. Около 1794 г. се замонашва и става епископ във Враца и приема името Софроний. През 1800 г. отива във Видин и 3 години извършва архиерейска служба. След това отива в Крайова и в Букурещ. Там продължава книжовната си дейност. През 1806 г. отпечатва в Римник (Румъния) книгата \"Кириакодромион, сиреч Неделник\" и с това слага началото на новобългарската печатна книга. \r\nСофроний Врачански е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Преписва на простонароден български език два часослова и дамаскин, съставя два сборника, прави преводи. На тази дата са родени: 1918 г.  \r\nРоден е езиковедът Иван Петков Гълъбов. В периода 1942 г.-1943 г. специализира в Хайделберг и Берлин. Професор е във Висшия педагогически институт във Велико Търново; в Института за български език при БАН (1960 г.-1970 г.). Изпълнява също така длъжностите директор на Института по славянски филология в Залцбургския университет и на Българския изследователски институт във Виена, който е създаден по негова инициатива през 1977 г. Автор е на съчиненията: \"Проблемът за члена в български и румънски език\" (1962 г.), \"Надписите към Боянските стенописи\" (1963 г.), \"Старобългарски и латински в европейското средновековие\" (1973 г., на немски език) и др. Умира в Залцбург на 13 декември 1978 г. 1890 г.  \r\nРоден е Тодор Андонов Чопов. Той е български революционер и писател. Син е на македонски революционерка Руша Делчева, сестра на Г. Делчев. Тодор Андонов Чопов завършва гимназия в Солун. Включва се в революционната борба на македонските българи срещу турците. През 1913 г. участва като доброволец в българската армия. Семейството му се установява в Горна Джумая (дн. Благоевград). Работи като телеграфист в пощата, развива активна културно-просветна дейност. Взема участие в Септемврийския селски бунт (1923 г.) с Горноджумайския отряд. Приживе публикува само няколко разказа. През 1968 г. под редакцията на Г. Караславов излиза книгата “Повести и разкази”. 1880 г.  \r\nРоден е публицистът Христо Иванов Силянов. Той е един от ръководителите на ВМОРО. Учи в Цариград, Солун и Битоля, където завършва гимназия. Следва история в Швейцария, и завършва СУ “Св. Климент Охридски” през 1907 г. Учителства в Прилеп в периода 1901 г.-1902 г. През 1902 г. минава в нелегалност и тръгва с четата на войводата Марко Лерински. Участва в Илинденско-Преображенското въстание 1903 г. След потушаването му се заселва в София. Занимава се с журналистика и с обществена дейност. Преди избухването на Балканскaта война (1912 г.-1913 г.) е в Македония с четата на В. Чекаларов. Председател е на Дружеството на столичните журналисти (1931 г.-1932 г.). За пръв път печата през 1898 г. в сп. “Ученически другар”. Редактира вестниците “България”, “Бум”, “Демократически преглед”, “Сила”, “La Bulgarie” и др. Сътрудничи с хумор, разкази, статии и фейлетони на сп. “Ново време”, “Просвета”, “Пролетна заря”, “Македонски преглед”, “Съвременна илюстрация”, “Македония”, “Македоно-одрински преглед”, “Художник”, “Народ и армия”, “Сборник от турските зверства”, “Седмица”, “Свободно мнение”, “Наблюдател”, “Отечество”, “Военни известия”, “Обединение”, “Листопад”, “Нови хоризонти”, “Български турист”, “Нова България”, на в-к “Македонска трибуна”, “Завет”, “Македония”, “Вардар”, “Знаме”, “Време”, “Вечерна поща”, “Нов век”, “Мир”, “Трибуна” (Враца), “Знание”, “Илинден”, “Пряпорец” и др. Основава заедно с Ал. Кипров хумористичния в-к “Българан” и остава задълго в кръга на българановци. А. Страшимиров го настанява на работа като ред. във в-к “Ден”. Повикан е в Цариград, за да поеме издаването на екзархийския в-к “Вести” в решителен политически момент - юни 1908 г., когато се премахва цензурата. Редактира заедно с П. К. Яворов и Д. Крапчев в-к “Илинден”. След 1923 г. е в Демократическия сговор, понякога застава на консервативни позиции. Христо Иванов Силянов е автор на: “Тъгите на роба” (1903г., в съавторство с Вл. Ковачев), “Стихове” (1905 г.), “Един именит син на Костурско. Васил Чекаларов” (1914 г.), “Сръбско-българският спор и Русия” (1915 г.), “Македонската емиграция и българският нац. въпрос” (1919 г.), “От Витоша до Грамос. Походът на една чета през Освободителната война – 1912 г.” (1920 г.), “Писма и изповеди на един четник – 1902 г. ” (1967 г.), “Освободителните борби на Македония” (т. I-II, 1933 г.-1943 г.), “Спомени от Странджа. Бележки по Преображенското въстание в Одринско – 1903 г.” (1934 г.).Умира в София на 26 септември 1939 г. 1868 г.  \r\nРоден е генерал-майор Панайот Сантурджиев . Той завършва осми випуск на Военното училище в София и участва като доброволец в Сръбско-българската война 1885 г. С Първи пехотен Софийски полк се сражава при Пирот. След войната Сантурджиев взема участие в детронацията на княз Александър Батенберг от 9 август 1886 г. По-късно става командир на дружина в Шестнайсети пехотен Ловчански полк. В Балканската война (1912-1913 г.) участва първоначално като командир на Първа дружина от Тридесет и осми пехотен Одрински полк, а след това на Тринайсети пехотен Рилски полк. По времето на Първата световна война Сантурджиев командва първа бригада от седма пехотна Рилска дивизия. След като се уволнява от армията Сантурджиев е председател на доброволческата организация “Сливница”. През 1952 г. е обявен за почтен гражданин на София. 1849 г.  \r\nРоден е революционерът Никола Тихов Обретенов. Комитетски куриер е от 1869 г. Преди това работи като учител и библиотекар. Той е един от основателите на Русенския революционен комитет. Участник е в заседанията на БРЦК в Букурещ. Никола Обретенов е сред организаторите на Гюргевския революционен комитет. Определен е за главен апостол на София, а после - за помощник-апостол в Трети (Врачански) революционен окръг. Без да успее да организира някаква дейност в България (по обективни причини), се прехвърля в Румъния, където се включва в четата на Христо Ботев, където е член е на щаба. След разгрома £ е заловен и заточен в крепостта Акя, Северна Палестина. Освободен е през 1878 г. Никола Обретенов взема участие в Кресненско-Разложкото въстание. След Освобождението през 1878 г. е околийски началник в Тутракан, Враца, окръжен управител в Силистра, Русе и София. Депутат и помощник-кмет на Русе от 1907 г. На тази дата умират: 1986 г.  \r\nУмира Леа Иванова. Тя е българска популярна изпълнителка на шлагери, легенда в българската забавна музика. Родена е на 13 август 1923 г. в София. Израства в Цариград, където пее в детския хор на Българската екзархия. Учи в Дупница, а от началото на 40-те години в София. Пее като солистка в джаз \"Славянска беседа\", в \"Джаз Овчаров\" и оркестър \"Оптимистите\", с който работи до 1956 г. Изпълненията £ са в стил \"суинг\". От 1956 г. е в оркестрите на Хр. Вучков, Д. Ганев, Големия оркестър към Концертна дирекция. Сътрудничеството £ с Е. Казасян започва от 1957 г. и продължава почти 30 години. В началото на 60-те години прави турнета в Румъния, Унгария, Югославия (бивша), Берлин. От 1963 г. до 1983 г. работи във вариетета от висока класа в чужбина, продължават концертите £ в почти цяла Западна Европа, САЩ, Канада, Южна Америка, Близкия Изток. Изявите £ в България до началото на 80-те години са с инцидентен характер. 1912 г.  \r\nУмира българският поет Пенчо Славейков. \r\nПенчо Петков Славейков е роден на 27 април 1866 г. в град Трявна в семейството на Ирина и Петко Славейкови, които имат още 6 деца — Христо, Иван, Рачо, Райко, Донка, Пенка. За бащата е трудно да се грижи за него, но той намира пари да изпрати сина си на училище. Малкият Пенчо учи в родния си град и в Стара Загора, където през 1876 г. баща му е назначен за учител. Той е свидетел на опожаряването на Стара Загора по време на Руско-турската война. \r\nСлед края на войната се премества в Сливен, а през 1879 г. — отново в Търново, където Петко Славейков издава вестниците „Остен“ и „Целокупна България“, а Пенчо Славейков участва в разпространението им. В края на 1879 г. семейството се установява в София, където Славейков учи до 1881 г. След въвеждането на Режима на пълномощията, баща му, един от водачите на Либералната партия, е арестуван, след което заминава за Източна Румелия. \r\nПенчо Славейков продължава образованието си в Пловдив. През 1883 г. е един от създателите и ръководителите на ученическия смут в Пловдивската реална гимназия против лошото преподаване на предметите, след като учители като П. Р. Славейков, Петко Каравелов и Трайко Китанчев са заменени с парфюмирани контета и умствено боси „възпитатели“. По това време е под въздействието не само на баща си, но и на бащиния си приятел Петко Каравелов. През тези години се заражда любовта му към народното творчество. Бащата и децата записват народни приказки, песни, легенди, старинни предания. Славейков придружава често баща си в пътуванията му из различни краища на България за езикови, етнографски и фолклорни проучвания, изучава от първоизвора изкуството и езика на народа. \r\nПрез януари 1884 г. заспива върху заледената Марица след невинна детска игра и заболява тежко. Въпреки продължителното лечение в Пловдив, София, Лайпциг, Берлин, Париж, за цял живот остават поражения — затруднен вървеж (движи се с бастун), пише с усилия и говори трудно. След тримесечна борба със смъртта Славейков се отдава на мрачни мисли, страда от пристъпи на меланхолия, от които търси лек в книгите и в творчеството. В борба с неволята Славейков калява волята си и започва да гледа на страданието като на велик учител, извисяващ духа. Тази идея намира по-късно художествен израз в редица негови творби. Възгледът за страданието се затвърждава и от общуването му с творчеството на Хенрик Ибсен, Фридрих Ницше, Хайнрих Хайне и други.  \r\nПрез 1892 г. Славейков заминава да следва в Лайпциг философия. От Лайпциг сътрудничи редовно на сп. „Мисъл“ и на сп. „Българска сбирка“, създава поемите „Ралица“, „Бойко“, „Неразделни“, и други класически епически песни, първите глави на епопеята „Кървава песен“, много от миниатюрите в „Сън за щастие“. Много полезно за неговото творчество се оказва познанството с Мара Белчева, с която имат сходни интереси като поети и писатели и остават близки приятели за цял живот. \r\nСлавейков се завръща в България в началото на 1898 г. и през същата година става действителен член на Българското книжовно дружество, днес Българска академия на науките. Назначен е за учител в Софийската мъжка гимназия и е командирован в Народната библиотека в София. Става близък помощник на д-р Кръстьо Кръстев в редактирането на сп. „Мисъл“ и е в центъра на литературния кръг „Мисъл“. Поддиректор (1901–1909) и директор (1909–1911) на Народната библиотека, директор на Народния театър (1908–1909). През септември 1908 г. предприема с театъра турне из Македония, което в Битоля, Прилеп и други селища се превръща в културна и обществена манифестация, чийто вдъхновител е поетът директор. За краткия си престой в Народния театър Славейков се проявява като енергичен, високоерудиран и талантлив ръководител и режисьор. Бранейки независимостта на театъра от некомпетентни вмешателства, влиза в конфликт с министъра на просвещението Никола Мушанов и напуска. \r\nПрез 1909 г. е командирован в Москва за участие в честването на 100-годишнината от рождението на Николай Гогол. Заедно с проф. Васил Златарски прибира в България костите на Марин Дринов и библиотеката му.  \r\nВ началото на март 1911 г. е командирован в Цариград, Атина, Неапол, Соренто, Рим, за да се запознае с библиотечните сгради и с развитието на библиотечното дело. \r\nНа 10 юли 1911 г. министърът на просвещението Стефан Бобчев го уволнява от поста директор на Народната библиотека и го назначава уредник на училищния музей при Министерството на народното просвещение. Славейков не заема длъжността и заминава за чужбина. Преди да отпътува, председателства събрание, на което се учредява клон на дружеството „Приятели на руския народ“ (с председател Анатол Франс). В края на август Славейков е в Цюрих, където го посреща Мара Белчева. \r\nЖивее в различни селища — Люцерн, Хофлу, Горат, Гьошенен, Андермат, Логано. Силният душевен гнет влошава здравето му. Славейков прави героични усилия да работи. В края на ноември пристига в Италия. Най-дълго се задържа в Рим — 3 месеца. През май 1912 г. отново е на път — през Флоренция, към Енгандините, към планината, търсейки лек за тялото и душата. В края на месеца пристига в малкото курортното градче Брунате, разположено между езерото Лаго ди Комо и град Комо (Италия), където на 10 юни умира (по нов стил). Поради преждевременната му смърт, предложението на шведския проф. Ал. Йенсен, преводач на „Кървава песен“ и на други негови творби, да бъде удостоен с Нобелова награда, не е разгледано от Нобеловия комитет. \r\nПогребан е в селското гробище; костите му са пренесени в България през 1921 г. Родната къща на Славейков в гр. Трявна е музей. 1904 г.  \r\nЗа да не попадне в плен, се самоубива войводата Никола Шишманов. Роден на 27 септември 1880 г. в с. Славейно, Смолянско. Учи дюлгерство в Гюмюрджина. Включва се във ВМОРО през 1900 г. Участва в Славейновската и Чепеларската чета. Ранен е тежко в сражение срещу турския аскер на 27 срещу 28 май 1904 г. и, за да не попадне в плен се самоубива. 1876 г.  \r\nОбесен е Георги Измирлиев – Македончето. Екзекуцията е извършена в Горна Оряховица. Измирлиев умира с думите “Сладко е да се умре за свободата на Отечеството!”. Роден на 21 април 1851 г. в Горна Джумая (Благоевград). Учи в Серес, в Цариград и във Военното училище в Одеса като юнкер в Люблянския пехотен 59-и полк. След като установява непосредствен контакт с българската революционна емиграция в Румъния Македончето се включва като военен специалист в подготовката на Априлското въстание 1876 г. Гюргевския революционен комитет го избира за помощник-апостол и военен ръководител на Първи- Търновски революционен окръг в България. В началото на 1876 г. Георги Измирлиев се прехвърлил през р. Дунав в определения му район, където развива широка организаторска дейност - създава нови комитети, привлича много съидейници и ги обучавана военно дело. След предателство турските власти тръгват по следите му, арестуват го и издават смъртна присъда. 1876 г.  \r\nОбесен е Бачо Киро - учител, книжовник, читалищен деец, фолклорист, историк, участник в националнореволюционното движение.  \r\nБачо Киро е роден на 7 юли 1835 г. в село Горни Турчета, Търновско в семейството на селския говедар Петър Филев Занев. Остава без баща на 6 години и трябва да започне работа, за да подпомогне прехраната на семейството. През 1847 г. майка му, Цона Добрева, го изпраща в Батошевския манастир да учи четмо и писмо. \r\nСлед 1852 г. учителства като селски даскал в селата Коювци (дн. Коевци), Мусина, Михалци, Вишоград. През 1857 г. се завръща в с. Горни турчета, където преподава до смъртта си през 1876 г. (с прекъсване през 1871 г.). \r\nПо пътя на самообразованието и с упорит труд израства като виден възрожденски просветител. Ползва се с голям авторитет както сред българското население, така и сред турското. Въвежда взаимоучителната метода, таблиците за обучение и „Рибния буквар“. Работи за патриотичното възпитание на младите, въвежда честването на празника на славянските просветители. Бачо Киро пише стихове посветени на съдбата на поробена България и призовава към бунт и свобода. \r\nПрез 1869 г. учредява първото селско читалище в България - „Селска любов“. През 1870 г. създава първия селски читалищен и училищен театър в България. Между 1870-1871 г. е дописник на вестник „Македония“. През 1864 г. повежда населението и със сопи прогонва търновския гръцки владика Григорий. \r\nВ тайните на освободителното дело го посвещава отец Матей Преображенски. Чрез него се запознава с ред видни дейци на ВРО. Близък приятел на Христо Иванов-Големия. През февруари 1872 г. е основан Бялочерковския частен революционен комитет с председател Бачо Киро Петров. Сред основателите са Ангел Кънчев и отец Матей Преображенски. \r\nСлед решението на Гюргевския комитет за въстание в България през пролетта на 1876 г. успява с помощта на свои съмишленици и съратници да организира в Бяла черква чета от повече от 100 юнаци. В сборния пункт в с. Мусина е сформирана по-голяма чета под общата команда на легендарния поп Харитон Халачев. Бачо Киро е избран за член на щаба. Взема участие в епичната и неравна битка с войската на бригадния турски генерал Фазлъ паша през 9-те майски дни на 1876 г. в Дряновския манастир. След разбиването на четата и опожаряването на манастира, успява да се спаси и да стигне до Бяла Черква. Известно време се крие в колибата на лозето си, но е предаден и арестуван. \r\nОткаран е в Търново, където е осъден на смърт чрез обесване. Изправен пред извънредния турски съд, спечелил дори враговете с достойното си държане, Бачо Киро без колебание поел отговорността за делата си. Обесен е заедно с Иван Семерджиев на 28 май 1876 г. в Търново. \r\nТърновският първенец Етхем бей направил опит чрез защитника Джовани Икономов да спаси Бачо Киро, представяйки го за умоповреден. Според стария турски закон лудите не трябвало да бъдат осъждани на смърт. Тогава се случило нещо изумително - на хубав и чист турски език български патриот издекламирал следните стихове: \r\n„Аз един Бачо Киро съм, (Бен бир Бачо Киро им) \r\nбез страх от турчин комита съм. (тюркен коркмаз комита им) \r\nПушка на рамо турих, (шишкане умузума тактъм) \r\nДряновски манастир намерих. (Дренова монастира булдум) \r\nПравдата си да диря излязох, (хакъм арамаа бен чиктъм) \r\nвъжето си на врата сам метнах! (ипи де бойнума тактъм)“ За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.28", "title": "Денят 28 май в българската история"}
{"url": "http://www.focus-news.net/news/2019/05/28/2663267/api-dvizhenieto-v-tunel-echemishka-na-am-hemus-shte-se-osashtestvyava-dvuposochno-v-trabata-v-posoka-varna-poradi-izvarshvane-na-obsledvane-v-trabata-za-sofiya.html", "text": "От 10.00 часа до 15.00 часа движението в тунел „Ечемишка“ на АМ „Хемус“ ще се осъществява двупосочно в тръбата в посока Варна. Това съобщиха от пресцентъра на  Агенция \"Пътна инфраструктура\" . Трафикът в тръбата за София ще бъде ограничен поради извършване на обследване.  \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.05.28", "title": "АПИ: Движението в тунел „Ечемишка“ на АМ „Хемус“ ще се осъществява двупосочно в тръбата в посока Варна поради извършване на обследване в тръбата за София"}
{"url": "http://www.focus-news.net/news/2019/05/28/2663266/pregled-na-osnovnite-temi-v-starozagorskiya-pechat.html", "text": "Без проблеми премина приемането на изборната документация от РИК - Стара Загора, съобщава вестник  „Старозагорски новини“ . Заради течащата реконструкция на Синдикалния дом (сградата, където се помещава областната администрация) за пръв път на 26 май приемането на изборната документация бе организирано в Регионална библиотека \"Захарий Княжески\" - Стара Загора. В края на изборния ден полицията затвори участък от бул. \"Руски\", за да осигури безпрепятствен достъп на автомобилите, пренасящи изборните книжа. Всяка секционна комисия на входа на библиотеката получаваше входящ номер по реда на пристигането. С помощта на озвучителна уредба СИК-овете бяха викани за предаване на документация по реда на входящите номера. На хилядите участници бяха осигурени места за изчакване, няколко автомата с минерална вода и кафе-автомат. Като много добра определи организацията по приемането на изборните книжа Донка Петрова от 161-ва секция в село Хрищени. Тя сподели още, че изборите при тях са преминали спокойно, без никакви нарушения и жалби, при избирателна активност от 27%. \"Тази година организацията е по-добра, отколкото на всички предходни избори\", категоричен беше Стефан Стефанов от 132-ра секция в Стара Загора. Румен Райчев от 22-ра СИК в Братя Даскалови пък се похвали, че в неговата секция е постигната най-високата избирателна активност от цялата област - над 50%. Притеснението му беше само, че след безсънната нощ трябва да отиде директно на работа. Последните документи бяха приети от РИК около 9 часа сутринта на 27 май, а последни си тръгнаха представителите от 138-а секция в старозагорския квартал \"Лозенец\".  \r\nРъководството на БСП да подаде оставка - за това призова казанлъшка социалистка, председател на основна партийна организация, посочва още изданието. След разгромяващата изборна загуба на БСП несъгласните с политиката на Нинова и нейното обкръжение социалисти вероятно няма да простят. Не и този път! Доказателство за това са както първите безкомпромисни коментари в левия сайт Поглед.инфо, така и Отвореното писмо на казанлъшката социалистка Стела Кехайова, председател на основна партийна организация. То е адресирано до членовете на Изпълнителното бюро на Националния съвет на БСП и е своеобразен протест срещу висшето ръководство, отстъпило от левите идеи и довело до погром на социалистическата партия.  \r\nОкончателните данни на РИК сочат: ГЕРБ - с победа в Старозагорска област, пише още вестникът. Окончателните резултати на РИК - Стара Загора, сочат, че ГЕРБ е безапелационен победител и на изборите за членове на Европейски парламент в Старозагорска област. Незапомнената в демократично време мажоритарна кампания, която проведе БСП в областта за двама от кандидатите си - Иван Кръстев и Елена Йончева, в ущърб на лидера на ПЕС Сергей Станишев, не помогнаха на столетницата да стане първа в евровота и да провокира предсрочни парламентарни избори. Въпреки ударните \"компромати\", провокираните протести, банкетите и офанзивата във фейсбук. Окончателните резултати сочат, че в Старозагорска област ГЕРБ печели евровота с 29.08% срещу 26.88% за БСП. Трета политическа сила е ДПС с 14.21%, следвана от ВМРО с 6.80% и Демократична България - 3.73%.  По общини най-голяма между ГЕРБ и БСП е \"ножицата\" в Казанлък - 7%. Точно в красивия и облагороден Град на розите БСП водеха най-агресивната и скандална кампания, за което получиха и най-големия наказателен вот. В Стара Загора разликата в полза на ГЕРБ е 5.25% (32.12% ГЕРБ срещу 26.87% БСП). По линия на преференциалния вот най-много гласове е събрала водачката на БСП за България Елена Йончева - 3 958, следвана от Николай Диков, старозагорския кандидат от ГЕРБ, с 3 974 гласа. Любопитен е фактът, че мажоритарният кандидат на БСП - Стара Загора, Иван Кръстев, за когото бяха организирани редица предизборни мероприятия и който дори присъства като официално лице по време на честването на 24 май в града, е събрал общо 1 477 гласа. А лидерът на ПЕС Сергей Станишев, който в Старозагорска област водеше кампанията си, низвергнат от Областното ръководство на БСП, е получил 1 296 гласа преференциален вот. Окончателните данни на РИК сочат още, че избирателната активност в Старозагорска област е била 32.70%.", "date": "2019.05.28", "title": "Преглед на основните теми в старозагорския печат"}
{"url": "http://www.focus-news.net/news/2019/05/28/2663268/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 28 май. Това съобщиха от пресцентъра на  дружеството . \r\nВъв връзка с подмяна на пожарен хидрант на ул. „Цар Симеон“ в центъра на града се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Цар Симеон“ от ул. „Георги С. Раковски“ до ул. „Бачо Киро“ и ул. „Георги Бенковски“ от ул. „Цар Симеон“ до ул. „Екзарх Йосиф“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №33. \r\nВъв връзка с изпълнение на инвестиционен проект за подмяна на уличен водопровод на ул. „Проф. Иван Георгов“ в кв. „Военна рампа“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Константин Преславски“, ул. „Първа Българска армия“, бул. „Илиянци“ и ул. „Професор Иван Георгов“; ул. „Професор Иван Георгов“ от ул. „Първа Българска армия“ до река Суходолска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ ъгъла с  алея „Локомотив“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на бул. „Васил Левски“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Васил Левски“ от ул. „Юри Венелин“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“ ъгъла с ул. „Юри Венелин“. \r\nВъв връзка с реконструкция на уличен водопровод на ул. „Цар СимеонI“ в с. Мърчаево се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Цар Симеон I“ от ул. „Зюмбюл“ до ул. „Цар Симеон I“ №2. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон I “ срещу училището. \r\nВъв връзка с изграждане на сградно водопроводно отклонение на ул. „Саранци“ в кв. „Васил Левски“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Саранци“ от бул. „Ботевградско шосе“ до ул. „Григорий Цамблак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Саранци“ №10. \r\nВъв връзка с подмяна на сградно водопроводно отклонение на ул. „Латинка“ в с. Кривина се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Демокрация“, ул. „Искър“, ул. „Зад село“, ул. „Балкан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латинка“ №31. \r\nВъв връзка с подмяна на сградно водопроводно отклонение на ул. „Зора“ в кв. „Гниляне“ се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Христо Ботев“, ул. „Пенчо Славейков“, ул. „Тополите“, ул. „Враня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Зора“. \r\nВъв връзка с подмяна на сградно водопроводно отклонение на ул. „Вихрен“ във вилна зона „Банкя“ в Банкя се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Вихрен“, ул. „Здравец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вихрен“ ъгъла с ул. „Здравец“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/28/2663262/burgas-vazobnovyava-se-dvizhenieto-na-troleybusnite-linii-t1-i-t2.html", "text": "„Бургасбус“ ЕООД съобщава, че се възобновява движението на линии Т1 и Т2, съобщиха от пресцентъра на  Община Бургас . Напълно възстановена е контактната мрежа по бул. „Захари Стоянов“, която бе сериозно пострадала след криминалния инцидент срещу строителна техника на фирмата, изпълняваща ремонта на пътната артерия, свързваща най-големия жилищен комплекс „Меден рудник“ с централната част на Бургас. Връща се обичайният график на разписанието на автобусите Б11 и Б12, които временно бяха поели трафика на тролейбусните линии.", "date": "2019.05.28", "title": "Бургас: Възобновява се движението на тролейбусните линии Т1 и Т2"}
{"url": "http://www.focus-news.net/news/2019/05/28/2663271/obshtinskiyat-savet-v-kazanlak-shte-provede-svoeto-redovno-54-to-zasedanie.html", "text": "Общинският съвет (ОбС) в Казанлък ще проведе своето редовно 54-то заседание от 09.30 часа, предаде кореспондент на  Радио „Фокус” . В дневния ред на сесията са включени 22 точки за разглеждане и едно питане на общински съветник към кмета на Общината.  \r\nСред акцентите на заседанието на ОбС са и три точки, в които предстои да бъдат разгледани предложенията на кмета Галина Стоянова за удостояване със званието „Почетен гражданин на Казанлък” на Старозагорския митрополит Киприан и с вписване в Почетната книга на Казанлък на Веселин Шивачев и Мария Стоянова. Званията се присъждат по повод Празника на Казанлък и в съответствие с Наредбата за символиката на Община Казанлък, за именуване и преименуване на обекти с общинско значение и за паметниците и другите възпоменателни знаци на територията на общината. Решенията ще бъдат взети по време на редовното заседание на ОбС в Казанлък, а церемонията по награждаването ще се състои в рамките на Тържествената сесия на 31 май. \r\nПредложението за удостояване на Старозагорския митрополит Киприан със званието „Почетен гражданин на град Казанлък“ е за личност, допринесла за развитието и просперитета на Казанлък в духовната сфера и културното наследство, както и за укрепването на баланса между различните вероизповедания. \r\nСтарозагорският митрополит Киприан (Огнян Добринов Казанджиев) е роден през 1976 г. в Казанлък. През 1995 г. завършва средно музикално образование в Казанлък. През 1996 г. приема монашеството в Рилския манастир. През същата година, в Павел баня е ръкоположен за йеродякон и за йеромонах в Стара Загора. \r\nСледва в Богословския факултет при СУ „Св. Климент Охридски“ и през 2003 г. е възведен в архимандритско достойнство. Няколко години след това, през 2006, е изпратен на послушание от Светия Синод като протосингел на епархията на САЩ, Канада и Австралия. \r\nПрез 2016 г. той е избран за Старозагорски митрополит. \r\nМитрополит Киприан донесе благодатния огън от Божи гроб за 140-годишнина от Освобождението на България. \r\nЕдно от предложенията за вписване в почетната книга на Казанлък е за Веселин Шивачев за принос и постижения в образованието, изкуството и културата. \r\nВеселин Шивачев отдава живота си за развитието на Казанлък. Работи като преподавател и ръководител, администратор и организатор, бил е и директор на Детска музикална школа. Автор е на книгите „Музикалният театър на Казанлък“ и „Извор на таланти“. В момента подготвя сборник посветен на 160-годишнина от основаването на читалище „Искра-1860“. \r\nДругото предложение за вписване в почетната книга е за Мария Стоянова за обществено-полезна дейности, постижения в изкуството и културата. Мария Стоянова започва творческия си път като балерина и е изиграла множество главни роли в над 25 оперни и оперетни спектакъла. 27 години пее в хор, а от 12 е професионална актриса в театър „Любомир Кабакчиев“. Има издадена и автобиографична книга „Един живот и още нещо“. \r\nСлавяна ГАЙДАРОВА", "date": "2019.05.28", "title": "Общинският съвет в Казанлък ще проведе своето редовно 54-то заседание"}
{"url": "http://www.focus-news.net/news/2019/05/28/2663258/bsp-reshava-dali-da-zapochne-protsedura-za-izbor-na-predsedatel-na-partiyata-i-da-se-varne-li-v-parlamenta.html", "text": "Националният съвет на БСП ще проведе редовно заседание. По програма то ще започне от 14.00 часа в зала „Александър Лилов“ в централата на партията. Проектът на дневен ред на Пленума предвижда три точки. По първа точка председателят на Националния предизборен щаб на БСП Георги Свиленски ще представи своя доклад за предварителния анализ на кампанията и резултатите от изборите за членове на Европейския парламент. На вниманието на Пленума се предлага решение за влизане на ПГ на „БСП за България“ в Народното събрание. Точка трета предвижда разглеждане на проект на решение за подготовка на правила и стартиране на кампания за номинации и избор на председател на БСП и анализ и оценка на работата на общинските и областните организации на БСП в изборите за Европейски парламент, проведени на 26 май 2019 г.  Агенция „Фокус“  припомня:  . \r\nВодач на листата на „БСП за България“ за Европейските избори бе Елена Йончева. Тя бе утвърдена от Национания съвет след тайно гласуване в надпревара с президента на ПЕС Сергей Станишев. Почти месец по-късно БСП утвърди листата си за евровота на друго заседание на Пленума. Заседанието на Националния съвет на БСП продължи близо 11 часа. Листата бе подредена след тайно гласуване и балотаж за второто и третото място, и за петото и шестото. Слоганът на „БСП за България“ по време на кампанията за Европейските избори бе „Справедливост сега“. Официално левицата откри кампанията си на 1 май с първомайско митинг-шествие, в което се включиха хиляди граждани от цялата страна. Мотото на първомайското митинг-шествие бе „Искаме европейски доходи“. Платформата за евровота на БСП бе озаглавена „Визия за Европа“ и стъпваше на приоритетите, заложени във „Визия за България“. Сред основните тези на БСП в рамките на предизборната кампания бяха върховенството на закона, борбата с корупцията, доходите и битката с двойните стандарти. От БСП правиха и заявки по време на кампанията за смяна на модела и на управлението в България след евровота на 26 май.  .  \r\nПо данни на Централната избирателна комисия при обработени 95.20% протоколи от секционните избирателни комисии ГЕРБ печели 30.94% от гласовете, БСП – 24.24%, ДПС – 16.36%, ВМРО – 7.42%, „Демократична България“ – 6.24%. Така според данните до момента пет партии ще изпратят свои представители в следващия европарламент. Партиите, които на този етап, не преминават бариерата от 5.8% за влизане, са Воля с 3.60% подкрепа, Десислава Иванчева с 1.58%, Минчо Христов с 1.19%, както и „Патриоти за Валери Симеонов“ с 1.15%. БСП получава най-висока подкрепа от избирателите от 3 района: Видин, Добрич и Ямбол.  .  \r\nНа 17 февруари Националният съвет на БСП взе решение парламентарната група на „БСП за България“ да напусне Народното събрание. То бе взето със 74 гласа „за“, 3-ма „против“ и 33-ма „въздържали се“. Решението дойде на фона на напрежението около приетите промени в Изборния кодекс и заради среднощното заседание на парламента. Тогава БСП обяви, че би възстановила участието си в парламента при избор на нова ЦИК, отмяна на промените в Изборния кодекс, връщане на преференцията и на дебата за машинното гласуване. Това обаче не се случи в пълнота и от тогава вече повече от 3 месеца опозицията не присъства на заседанията на парламента. В този период от БСП направиха само едно изключение и се включиха в тържествената сесия на парламента по повод 140-ата годишнина от Учредителното събрание и от приемането на Търновската конституция във Велико Търново. Тогава от БСП се аргументираха, че над партийните решения стоят дъжравността, уважението и благоговението пред учредителите и Търновската конституция. На пресконференция след изборите лидерът на БСП Корнелия Нинова отчете, че решението за напускане на парламента не е причина за резултата на партията на евровота. „Що се отнася дали отсъствието ни от Народното събрание е повлияло на резултатите – не мисля, че е повлияло. Ще ви дам следните аргументи. Повечето социолози, анализатори и политолози твърдят, че две седмици преди изборите ние сме водили или поне сме били равно с ГЕРБ. Две седмици преди изборите ние все още бяхме извън парламента. Следователно фактът, че сме извън парламента тогава не е оказвало такова влияние. За тези две седмици се е случило нещо друго, което ние ще анализираме, но не е фактът, че ние сме извън парламента. Въпреки че бяхме извън парламента, се прогнозираше, че малко водим или че сме наравно с ГЕРБ. Не смятам, че това е нещото, което се е отразило на резултата накрая“, каза Нинова.  .  \r\nСъгласно Устава на БСП председателят на партията се избира чрез пряк вътрешнопартиен избор по ред и условия, определени от Националния съвет. Изборът за председател на БСП се счита за редовен, ако в него са участвали повече от половината от членовете на БСП, а за избран се смята кандидатът, получил повече от половината действителни гласове. Уставът предвижда още, когато изборът на нов лидер не съвпада с пълен цикъл на отчет и избори, новоизбраният председател встъпва в длъжност на първото заседание на Националния съвет след провеждане на избора. Прекият избор на председател на партията се дължи на направени промени в Устава през 2017 г., инициирани от Корнелия Нинова. Промените в основния документ на партията бяха направени на второто заседание на 49-тия конгрес на БСП. Преди това Конгресът беше органът, който избираше председателя на Националния съвет на партията. Чрез другите промени в Устава се въведе мандатност за народните представители до 12 години.  \r\nДеница КИТАНОВА", "date": "2019.05.28", "title": "БСП решава дали да започне процедура за избор на председател на партията и да се върне ли в парламента"}
{"url": "http://www.focus-news.net/news/2019/05/28/2663270/dobrich-ogranicheno-e-dvizhenieto-na-prevozni-sredstva-nad-10-tona-po-glaven-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на превозни средства над 10 тона по главен път I-9 в участъка от село Кранево в посока  Варна. Обходният маршрут е през селата Кичево и Оброчище, предаде кореспондент на  Радио „Фокус” – Варна . Движението по път II-71 Добрич – Силистра трябва да се осъществява с повишено внимание поради частични ремонтни дейности на асфалтовата настилка и се регулира с пътни знаци. Ремонтът продължава до края на този месец.  \r\nВ Добрич се работи по ул. „Никола Петков“ и по част от бул. „Добруджа“ в участъка от кръстовището на бензиностанцията в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, духа слаб вятър, температурата на въздуха е около 14 градуса. \r\nЖулиета НИКОЛОВА", "date": "2019.05.28", "title": "Добрич: Ограничено е движението на превозни средства над 10 тона по главен път I-9 в участъка от село Кранево в посока  Варна"}
{"url": "http://www.focus-news.net/news/2019/05/28/2663272/nova-makedoniya-makedoniya-v-bratislava-se-provezhda-sreshta-na-stranite-ot-vishegradskata-chetvorka-i-zapadnite-balkani.html", "text": "Братислава е поредната европейска столица, в която се организира среща за интеграцията на Западните Балкани. По-късно днес в града ще се проведе министерска среща на страните от Вишеградската четворка и Западните Балкани, съобщава електронното издание на първия вестник в югозападната ни съседка –  „Нова Македония“ . \r\nИнициативата е на словашкия министър на външните работи Мирослав Лайчак, а на срещата Македония ще бъде представена от първия дипломат на Скопие Никола Димитров. \r\nВишеградската група, съставена от Полша, Чешката република, Словакия и Унгария, е традиционен поддръжник на европейската перспектива на Балканите. Външните министри от формата провеждат редовни срещи с колегите от Западните Балкани, подчертава изданието.  \r\nТазгодишната среща в Братислава се провежда в рамките на словашкото председателство на Вишеградската група. Темите, които ще бъдат обсъдени в рамките на дискусиите, са насърчаването на реформите и интеграционните процеси на ЕС в страните от Западните Балкани. Очаква се и обсъждане на общото европейско бъдеще в контекста на новата геополитическа ситуация. Тереза Герова", "date": "2019.05.28", "title": "„Нова Македония“ (Македония): В Братислава се провежда среща на страните от Вишеградската четворка и Западните Балкани"}
{"url": "http://www.focus-news.net/news/2019/05/28/2663274/varna-chitalishte-prosveta-1927-shte-nagradi-pobeditelite-v-konkursa-ezik-sveshten-na-moite-dedi.html", "text": "Читалище „Просвета 1927“ ще награди победителите в конкурса „Език свещен на моите деди…“. Това съобщи за  Радио „Фокус“ – Варна  читалищният библиотекар Живка Минева. Събитието ще се състои от 16.30 часа в читалището. Конкурсът беше организиран по повод 24 май – Деня на българската просвета и култура и на славянската писменост. Желаещите можеха да изпращат разказ, стих или рисунка по темата. „Около 11 човека имаме участници в конкурса, като 7 от тях са възрастни, 4 са деца до 14 години. Имаме и около двайсет и няколко рисунки на деца, ученици от III до V клас на тема 24 май“, съобщи Живка Минева. Тя обясни, че решението на журито е било изключително трудно, тъй като когато творбите са на деца, емоциите са още по-големи. Живка Минева каза още, че читалището подготвя и редица събития през следващите седмици. Между 13 и 16 юни в кв. „Аспарухово“ ще се проведе традиционният събор „Аспарухово пее и танцува“, като през тази година се навършват и 110 години от официалното обособяване на квартала. \r\nБояна АТАНАСОВА", "date": "2019.05.28", "title": "Варна: Читалище „Просвета 1927“ ще награди победителите в конкурса „Език свещен на моите деди…“"}
{"url": "http://www.focus-news.net/news/2019/05/28/2663273/stolichna-obshtina-proveryava-finalno-remonta-na-ul-graf-ignatiev.html", "text": "По ул. „Граф Игнатиев“, площадите „Славейков“, „Гарибалди“ и градината при храм „Св. Седмочисленици“ в София се отстраняват недобре извършени работи, констатирани от надзора и възложителя. В рамките на деня представители на възложителя, надзора, проектанта и строителя ще проверят отстраняването на забележките, описани в подписания на 21 май акт 15“, съобщиха от пресцентъра на  Столична община . Ако недобре извършените дейности не бъдат отстранени до края на деня, ще бъде наложена санкция за качество.  \r\nПо искане на кмета на София допълнително ще бъдат монтирани дървени скари за сядане на всички каменни пейки на пл. „Славейков“. Бронзовата пейка с Петко и Пенчо Славейкови ще бъде върната на мястото й веднага след приключване на реставрацията. Възстановен е фонтанът, който ще бъде пуснат след въвеждане в експлоатация от главния архитект на Столична община. Все още се чака решение на проектанта за чешмата и кафе-павилионите, които ще бъдат поставени в градината на „Свети Седмочисленици“. „В началото на април разширеният експертен съвет по устройство на територията възложи смяна на ограничителите на трамвайното трасе. Гранитните ограничители ще бъдат подменени с чугунени боларди. Демонтажът и монтажът ще бъдат извършени допълнително безплатно от изпълнителя.", "date": "2019.05.28", "title": "Столична община проверява финално ремонта на ул. „Граф Игнатиев“"}
{"url": "http://www.focus-news.net/news/2019/05/28/2663278/dnevni-avaz-bosna-v-kongresa-na-sasht-se-provede-izslushvane-za-ruskoto-vliyanie-v-zapadnite-balkani-dodik-be-daden-kato-primer-za-vrazkite-s-moskva.html", "text": "Камарата на представителите на САЩ (долната камара на Конгреса) проведе изслушване относно влиянието на Русия в Западните Балкани и като пример  бяха споменати Босна и Херцеговина и връзката между члена на Тристранното председателство Милорад Додик и Москва, съобщава електронното издание на сараевския вестник  Dnevni Avaz . \r\nПредставители на уважавани организации и бивши служители на администрацията се изказаха по темата, като посочиха, че поради липсата на ясна и силна политика на САЩ и Европейския съюз, Русия гледа на Босна и Херцеговина като на своя цел.  \r\n„Русия винаги е гледала на Босна и Херцеговина като цел за дейностите си за въздействие и е сигурно, че Милорад Додик пътува интензивно в Москва, за да се консултира с руския президент Владимир Путин за стратегическото ръководство на страната. Но това по същество представлява вето за плана за действие на Запада по отношение на страната, за членството и присъединяването й  към НАТО. Засега, докато той или хора като него на власт, е трудно да се допусне, че страната ще се присъедини към НАТО или дори към ЕС. Трябва да се опитаме да работим с хора, които искат по-добро бъдеще в Босна и Херцеговина“, цитира изданието думите на Майкъл Карпентър от Центъра за дипломация „Пен Байдън“. \r\nПо време на сесията възниква въпросът дали Русия може неволно да предизвика конфликт на Балканите, който няма да може да контролира. В тази връзка бяха отправени предупреждения, че Дейтънското мирно споразумение не позволява на страната да се реформира. \r\n„Дейтънското споразумение пречи на Босна и Херцеговина да продължи напред, не може да бъде реформирано и всичко това увеличава възможностите на Додик да предотврати членството на страната в Общността. Така че аз вярвам, че Русия ще го подкрепи, за да се намесва, смущава, потенциално да прокара вълна на миграция към Европа, за да отклонят вниманието. Но това е слабостта, която Русия използва, защото ЕС и САЩ не разполагат с ясна и силна политика. Това е тревожно. Проблемът е, че няма много сили, които да се противопоставят на Додик“, бе заключението на Хедър Конли от Центъра за стратегически и международни изследвания. Тереза Герова", "date": "2019.05.28", "title": "Dnevni Avaz (Босна): В Конгреса на САЩ се проведе изслушване за руското влияние в Западните Балкани, Додик бе даден като „пример“ за връзките с Москва"}
{"url": "http://www.focus-news.net/news/2019/05/28/2663280/stara-zagora-v-grada-shte-se-provede-festival-na-profesiite.html", "text": "Общината и Центърът за подкрепа за личностно развитие – Кариерно ориентиране организират междуучилищен форум „Фестивал на професиите“. В него ще участват четвъртокласници от училищата в град Стара Загора. Това съобщиха от пресцентъра на  Общината . На форума малките участници ще представят по атрактивен начин проекти за конкретни професии на тема: „Моята професия – моето бъдеще“.  \r\nЦелта е по интересен и забавен начин да се обогатят представите на четвъртокласниците за света на труда и различните професии, да се подпомогне формирането на разбиране, че всяка професия е нужна на обществото, да се стимулира желанието им за бъдеща професионална реализация. \r\nФорумът ще се проведе от 14.00 часа в залата на Младежки дом – Стара Загора, бул. „Свети Патриарх Евтимий“ 176.", "date": "2019.05.28", "title": "Стара Загора: В града ще се проведе фестивал на професиите"}
{"url": "http://www.focus-news.net/news/2019/05/28/2663276/burgas-obshtinskiyat-savet-shte-glasuva-dopalneniya-v-naredbata-za-opazvane-na-obshtestveniya-red.html", "text": "Общинският съвет ще гласува допълнения в Наредбата за опазване на обществения ред. Заседанието на съвета ще започне от 9.00 часа в заседателната зала в „Културен дом на нефтохимика“, съобщиха от  Общински съвет - Бургас . Дневният ред включва 30 докладни записки. Очаква се общинските съветници да да дадат своя вот относно предложението на председателя на Общинския съвет Костантин Йорданов Луков да бъде избран общинският съветник Тодор Димитров Ангелов за зам.-председател на Общински съвет – Бургас на мястото на общинския съветник Георги Дражев.  \r\nПо време на днешното заседание се очаква съветът да вземе решение относно приемане на Наредба за допълнение на Наредбата за опазване на обществения ред на територията на община Бургас.  \r\nПредстои да бъде разгледана докладната записка на зам.-кмета Красимир Стойчев с ресор „Финанси, бюджет и икономика“ относно приемане на Годишните финансови отчети на общинските еднолични търговски дружества за 2018 година.  \r\nПо време на редовното заседание се очаква и взимането на решение относно цените на билети за изложба с работно заглавие „Риби и рибарство в Южното Черноморие“.  \r\nПредстои да бъде разгледана докладната записка относно популяризиране на историческо от средновековното минало на Бургас.", "date": "2019.05.28", "title": "Бургас: Общинският съвет ще гласува допълнения в Наредбата за опазване на обществения ред"}
{"url": "http://www.focus-news.net/news/2019/05/28/2663282/plovdiv-promenya-se-marshrutat-na-gradskite-avtobusi-10-15-i-17-poradi-remontni-deynosti.html", "text": "Променя се маршрутът на градските автобуси №10, 15 и 17 в Пловдив поради ремонтни дейности. Това съобщиха за  Радио „Фокус“ – Пловдив  от ОП „Организация и контрол на транспорта“. Маршрутът се променя за времето до 7 юни. Причината е преасфалтиране на бул. „Шести септември“, в участъка от бул. „Копривщица“ до ул. „Владивосток“. Временната промяна е в сила от миналата сряда, но през почивните дни около 24 май маршрутното разписание беше възстановено, съгласно утвърдената общинска транспорта схема.", "date": "2019.05.28", "title": "Пловдив: Променя се маршрутът на градските автобуси №10, 15 и 17 поради ремонтни дейности"}
{"url": "http://www.focus-news.net/news/2019/05/28/2663281/blagoevgrad-uchilishtna-panorama-otnovo-sreshta-uchebni-zavedeniya-i-shkoli-s-uchenitsi-i-roditeli.html", "text": "Благоевград събира на едно място учебни заведения, школи и неправителствени организации в „Училищна панорама”. Това съобщиха от пресцентъра на  Община Благоевград . Началото ще бъде поставено в 11.00 часа на площад „Македония“, където ще бъдат презентирани всички училища, езикови школи, занимални и неправителствени организации. Участие в тазгодишното издание на „Училищна панорама“ ще вземат Център за личностно и творческо развитие на децата на Благоевград, Природо-математическа гимназия „Акад. Сергей П. Корольов”, Национална хуманитарна гимназия „Св. св. Кирил и Методий”, Благоевградска професионална гимназия „Ичко Бойчев”, Професионална гимназия по строителство, архитектура и геодезия „Васил Левски”, Средно училище с изучаване на чужди езици „Св. Климент Охридски”, II ОУ „Димитър Благоев”, V СУ „Георги Измирлиев”, VII СУ „Кузман Шапкарев”, XI СУ „Христо Ботев”, Занималня „Еврика”, Езиков център „LinguaMundi”, Integral – образователни програми, Американски университет в България и Alternativi International. За първа година в събитието се включва и представител от неправителствения сектор, с цел промотиране на доброволчеството сред младите хора на Благоевград. \r\nИнициативата се организира съвместно от община Благоевград и Център за личностно и творческо развитие на децата на Благоевград. Основната цел е децата и учениците да се запознаят с възможностите, които се предлагат на образователния пазар, за да могат информирано и мотивирано да направят своя избор.", "date": "2019.05.28", "title": "Благоевград: „Училищна панорама“ отново среща учебни заведения и школи с ученици и родители"}
{"url": "http://www.focus-news.net/news/2019/05/28/2663284/blagoevgrad-shofyorite-tryabva-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Нормално се осъществява движението по главен път Е-79, второкласен път 19 Симитли - Гоце Делчев и АМ „Струма“. Това каза за  Радио „Фокус“ - Пирин  дежурният служител в Областно пътно управление -  Благоевград. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни. Към този момент няма паднали камъни или клони от дървета. В областта няма въведени ограничения на движението или ремонтни дейности. От Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка. \r\nДенис НИКИФОРОВ", "date": "2019.05.28", "title": "Благоевград: Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2019/05/28/2663277/sliven-zapochva-registratsiyata-za-priem-v-parvi-klas.html", "text": "От 13.00 часа в Сливен ще бъде активиран модулът за регистрация на заявленията за прием на учениците в I клас за учебната 2019/2020 г. Това съобщиха от пресцентъра на  Община Сливен . Достъпът до специализирания сайт за прием се осъществява от официалния сайт на Община Сливен   или директно от  . Свободните места за първото класиране ще бъдат обявени до 17.00 часа на 27 май, съгласно утвърдения от Кмета на община Сливен Стефан Радев, график на дейностите по приема. Родителите могат да се запознаят с него  . Освен по електронен път, родителите ще могат да подават своите заявления и на място в училището, за което ще кандидатстват по първо желание. \r\nДо края на юни ще бъдат извършени три класирания, а в случай че останат свободни места, могат да бъдат организирани и допълнителни класирания. Информация за извънредните класирания ще бъде публикувана в сайта за прием на учениците в I клас в раздел Новини. \r\nВодещ критерий при приема за учебната 2019/2020 г. отново е близостта на училището до постоянния/настоящия адрес на детето, като при извършване на класирането децата се разпределят в четири групи в зависимост от периода на уседналост. Първокласниците се подреждат в групите в низходящ ред според получения сбор от точките по отбелязаните критерии, като при равни условия се класират на случаен принцип със случайни числа чрез компютърната система. При класирането регистрационния номер, датата и часа на регистрация не се взимат предвид. Родители и деца, които по някаква причина не фигурират в Локална база данни „Население“ на община Сливен, но са регистрирани в Общината, могат да получат входящ номер само на място в училището, за което кандидатстват по първо желание, след представяне на необходимите документи, доказващи регистрацията им. \r\nЗа поредна година има изменение в Наредба № 10 на МОН, което наложи и изменение и допълнение на Наредбата за приемане на ученици в първи клас на общинските училища на територията на Община Сливен. В първа група на уседналост освен деца с постоянен/настоящ адрес в прилежащия район на училището, който не е променян в последните над 3 години преди подаване на заявлението, ще попадат и децата, чиито братя или сестри до 12-годишна възраст са ученици в същото училище, независимо от постоянния/настоящия им адрес. Прилежащите към училищата райони остават непроменени, като родителите могат да се запознаят с тях  . От заглавната страница на сайта за прием родителите могат да направят и проверка на регистрацията по постоянен и настоящ адрес. \r\nДобавен е и нов критерий – децата от семейство с повече от две деца ще получават допълнително 10 точки. \r\nНапомняме на родителите, че след записване на класирано дете отпада възможността да се участва в следващо класиране. Това може да стане само при отписване на детето от училището (изтегляне на документите му) и подаване на ново заявление в системата за електронен прием, в сроковете посочени в графика за прием. \r\nНезаписаните в срок деца автоматично отпадат от приема, губят входящия си номер, с който са участвали в класиране и могат да кандидатстват отново за прием с нов входящ номер и ново заявление. Ако детето не е класирано, заявлението му за участие автоматично се прехвърля към следващото класиране. \r\nСистемата за електронен прием на децата в I клас на територията на Община Сливен функционира от 2017 г. На първото класиране през 2018 г. около 99% от децата бяха класирани по първо желание.", "date": "2019.05.28", "title": "Сливен: Започва регистрацията за прием в първи клас"}
{"url": "http://www.focus-news.net/news/2019/05/28/2663279/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварен е трафикът по главните пътища в област та. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.28", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно"}
{"url": "http://www.focus-news.net/news/2019/05/28/2663286/burgas-suhi-sa-patnite-nastilki-v-oblastta-trafikat-e-spokoen.html", "text": "Сухи са пътните настилки в областта. Това съобщиха за  Радио „Фокус“ - Бургас  от Областно пътно управление. Трафикът е спокоен. \r\nНатоварено е движението в град Бургас по бул. „Тодор Александров“, в района на кръстовището между улиците „Спортна“ и „Индустриална“, както и на кръговото кръстовище „Трапезица“. Интензивен е трафикът и по централните улици „Христо Ботев“, „Иван Вазов“, „Генерал Гурко“ и „Цар Симеон“. \r\nМария КУРТЕВА", "date": "2019.05.28", "title": "Бургас: Сухи са пътните настилки в областта, трафикът е спокоен"}
{"url": "http://www.focus-news.net/news/2019/05/28/2663260/kathimerini-sled-porazhenieto-na-evropeyskite-izbori-tsipras-izrazi-uverenost-v-pobedata-na-predsrochniya-vot-v-gartsiya.html", "text": "Министър-председателят на Гърция Алексис Ципрас призова партията си СИРИЗА да се прегрупира и да обърне внимание на посланието на гласоподавателите преди предсрочни национални избори, които той обяви след тежкото поражение от опозиционната „Нова демокрация“ във вота за новия състав на Европейския парламент, пише електронното издание на атинския ежедневник  Kathimerini . \r\nВ реч пред членовете на управляващата СИРИЗА, Ципрас подчерта, че резултатът от вота в неделя е далеч под очакванията му. „Най-важното в живота е не дали ще паднеш, а дали ще се изправиш“, заяви премиерът на южната ни съседка. \r\n„Искам от всички вас да станете,  да се прегрупирате и да се биете. Много добре знаем, че можем да го направим. Защото основната ни сила се крие в това, че защитаваме справедливото, нашите ценности, ценностите на демократичната фракция и на лявото\", допълни Ципрас.  \r\nГръцкият премиер обяви предсрочни избори след неделното гласуване. Предполага се, че те ще бъдат проведени на 30 юни.  \r\nОфициалните резултати при над 87% обработени бюлетини от европейските избори показват, че  консервативната партия „Нова демокрация“ води с 9,4% пред СИРИЗА. Тя събира малко над 33%, а управляващата партия – близо 24%. Тереза Герова", "date": "2019.05.28", "title": "Kathimerini: След поражението на европейските избори: Ципрас изрази увереност в победата на предсрочния вот в Гърция"}
{"url": "http://www.focus-news.net/news/2019/05/28/2663285/sofiya-zapochva-remont-na-bul-prezident-linkaln-v-kv-ovcha-kupel.html", "text": "Започва ремонт на бул. „Президент Линкълн“ в кв. „Овча купел“. Това съобщиха от пресцентъра на  Столична община . Строително-ремонтните дейности започват от ул. „Карел Трънка“ до ул. „Сребърни звънчета“, като ще се работи на етапи до ул. „Зеленика\" при метростанцията, която се изгражда в момента.  \r\nОт днес до 28 юни 2019 г. се затваря за ремонт участъка от бул. „Президент Линкълн“ от ул. „Карел Трънка“ до ул. „Д-р П. Димков“. Стеснява се трасето от булеварда между ул. „Д-р П. Димков“ и ул. „Сребърни звънчета“, като движението ще се извършва двупосочно по едното пътно платно.  \r\nРемонтът обхваща 3.24 км и включва подмяна на асфалтовата настилка на пътните платна, изграждане на тротоари там, където липсват и обновяване на съществуващите от двете страни на булеварда. Подменят се бордюрите, като при входове ще бъдат понижени. Обновява се уличното осветление.  \r\nПодменят се и антипаркинг колчетата по цялата дължина на двата тротоара. Всички пешеходни пресичания ще са с понижени бордюри и тактилни плочи в помощ на хората с увредено зрение.  \r\nНови светофарни уредби се поставят на трите регулирани кръстовища.  \r\nРемонтът на бул. „Линкълн“ се извършва по съществуващото положение на пътя като се запазват габаритите на пътните платна.  \r\nЗа времето на ремонта се изместват автобусни спирки „пазара „Овча купел“ на бул. „Президент Линкълн“ след ул. „Сребърни звънчета“ в посока бул. „Никола Мушанов“ и на автобусна спирка „жк. „Овча купел 2“ в посока крайна-начална спирка на автобусни линии № 11, 60, 73, 102 и нощта линия №3.  \r\nСтойността на проекта е 4.8 млн. лв. с ДДС. Срокът на изпълнение по договор е 168 дни. Фирмата - изпълнител е ГБС - Инфраструктурно строителство.", "date": "2019.05.28", "title": "София: Започва ремонт на бул. „Президент Линкълн“ в кв. „Овча купел“"}
{"url": "http://www.focus-news.net/news/2019/05/28/2663289/evropeyski-izbori-2019-prof-antoniy-todorov-politolog-mnozinstvoto-v-noviya-ep-shte-bade-postignato-trudno-zashtoto-shte-ima-poveche-sastavki.html", "text": "Мнозинството в новия ЕП ще бъде постигнато трудно, защото ще има повече съставки. Това каза за сутрешния блок „Добро утро, България“ на  Радио „Фокус“  политологът проф. Антоний Тодоров. Според него общата картина след евроизборите се промени, въпреки че много от наблюдателите очакваха по-драматично развитие. Двете най-големи партии в ЕП, ЕНП и ПЕС, губят места, отбеляза проф. Тодоров, като уточни, че това сега не им позволява да имат заедно мнозинство. „За сметка на тези загуби, повече места спечелиха евроскептичните партии, които са от две различни, досега, групи в ЕП. Те имат по-голямо място, но не толкова голямо, колкото очакваха наблюдателите. Не се получи истински пробив в това отношение. Също така други две групи увеличиха присъствието си в парламента – групата на Либералите и на Зелените. Общо погледнато, резултатът не може да се опише като победа на евроскептичните партии”, обясни проф. Антоний Тодоров. Той каза още, че макар да повишиха присъствието си, евроскептичните партии няма да имат достатъчно присъствие, за да могат да блокират работата на ЕП или да променят съществено политическата му линия.  \r\nЙоланда ПЕЛОВА", "date": "2019.05.28", "title": "Европейски избори 2019: Проф. Антоний Тодоров, политолог: Мнозинството в новия ЕП ще бъде постигнато трудно, защото ще има повече съставки"}
{"url": "http://www.focus-news.net/news/2019/05/28/2663283/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Резултатите от гласуването в Гърция за новия състав на ЕП и предстоящите предсрочни избори в страната, речта на сръбския президент Александър Вучич в Скупщината за косовския въпрос, среща на Вишеградската група и Западните Балкани, както и изслушването в Конгреса на САЩ за руското влияние в региона са част от основните теми, върху които акцентират водещите печатни балкански издания. . \r\n***  Министър-председателят на Гърция Алексис Ципрас призова партията си СИРИЗА да се прегрупира и да обърне внимание на посланието на гласоподавателите преди предсрочни национални избори, които той обяви след тежкото поражение от опозиционната „Нова демокрация“ във вота за новия състав на Европейския парламент, пише електронното издание на атинския ежедневник  Kathimerini . \r\nВ реч пред членовете на управляващата СИРИЗА, Ципрас подчерта, че резултатът от вота в неделя е далеч под очакванията му. „Най-важното в живота е не дали ще паднеш, а дали ще се изправиш“, заяви премиерът на южната ни съседка. \r\n„Искам от всички вас да станете,  да се прегрупирате и да се биете. Много добре знаем, че можем да го направим. Защото основната ни сила се крие в това, че защитаваме справедливото, нашите ценности, ценностите на демократичната фракция и на лявото\", допълни Ципрас.  \r\nГръцкият премиер обяви предсрочни избори след неделното гласуване. Предполага се, че те ще бъдат проведени на 30 юни.  \r\nОфициалните резултати при над 87% обработени бюлетини от европейските избори показват, че  консервативната партия „Нова демокрация“ води с 9,4% пред СИРИЗА. Тя събира малко над 33%, а управляващата партия – близо 24%. \r\n***  Ако бъде постигнат компромис с албанците, гражданите на Сърбия ще решават за Косово на референдум, който ще има задължителен характер. Това обяви държавният глава на западната ни съседка Александър Вучич, като същевременно изрази съмнение, че може да бъде постигнато споразумение с Прищина за косовския въпрос, отбелязва електронното издание на белградския вестник  Danas . \r\n„Това ще бъде начинът, по който хората ще решат“, увери Вучич в реч пред Скупщината в Белград, посветена на косовския въпрос.  \r\nСръбският президент сподели и очакванията си при сценарий, в който не бъде постигнат договор. „При липсата на компромис албанците ще атакуват сърбите в Косово. Въпреки че е трудно и знаем, че НАТО е там, няма да допуснем погром над сърбите“, категоричен бе Вучич в доклада си за Косово.  \r\nОт редакцията отбелязват, че речта на Вучич е продължила два часа и 25 минути, след което са последвали дебати по темата. „Голяма част от борбата тепърва предстои“, заключи президентът на Сърбия, допълвайки, че официален Белград има юрисдикция единствено върху здравеопазването и образованието на косовските сърби. \r\n***  Братислава е поредната европейска столица, в която се организира среща за интеграцията на Западните Балкани. По-късно днес в града ще се проведе министерска среща на страните от Вишеградската четворка и Западните Балкани, съобщава електронното издание на първия вестник в югозападната ни съседка –  „Нова Македония“ . \r\nИнициативата е на словашкия министър на външните работи Мирослав Лайчак, а на срещата Македония ще бъде представена от първия дипломат на Скопие Никола Димитров. \r\nВишеградската група, съставена от Полша, Чешката република, Словакия и Унгария, е традиционен поддръжник на европейската перспектива на Балканите. Външните министри от формата провеждат редовни срещи с колегите от Западните Балкани, подчертава изданието.  \r\nТазгодишната среща в Братислава се провежда в рамките на словашкото председателство на Вишеградската група. Темите, които ще бъдат обсъдени в рамките на дискусиите, са насърчаването на реформите и интеграционните процеси на ЕС в страните от Западните Балкани. Очаква се и обсъждане на общото европейско бъдеще в контекста на новата геополитическа ситуация. \r\n***  Камарата на представителите на САЩ (долната камара на Конгреса) проведе изслушване относно влиянието на Русия в Западните Балкани и като пример  бяха споменати Босна и Херцеговина и връзката между члена на Тристранното председателство Милорад Додик и Москва, съобщава електронното издание на сараевския вестник  Dnevni Avaz . \r\nПредставители на уважавани организации и бивши служители на администрацията се изказаха по темата, като посочиха, че поради липсата на ясна и силна политика на САЩ и Европейския съюз, Русия гледа на Босна и Херцеговина като на своя цел.  \r\n„Русия винаги е гледала на Босна и Херцеговина като цел за дейностите си за въздействие и е сигурно, че Милорад Додик пътува интензивно в Москва, за да се консултира с руския президент Владимир Путин за стратегическото ръководство на страната. Но това по същество представлява вето за плана за действие на Запада по отношение на страната, за членството и присъединяването й  към НАТО. Засега, докато той или хора като него на власт, е трудно да се допусне, че страната ще се присъедини към НАТО или дори към ЕС. Трябва да се опитаме да работим с хора, които искат по-добро бъдеще в Босна и Херцеговина“, цитира изданието думите на Майкъл Карпентър от Центъра за дипломация „Пен Байдън“. \r\nПо време на сесията възниква въпросът дали Русия може неволно да предизвика конфликт на Балканите, който няма да може да контролира. В тази връзка бяха отправени предупреждения, че Дейтънското мирно споразумение не позволява на страната да се реформира. \r\n„Дейтънското споразумение пречи на Босна и Херцеговина да продължи напред, не може да бъде реформирано и всичко това увеличава възможностите на Додик да предотврати членството на страната в Общността. Така че аз вярвам, че Русия ще го подкрепи, за да се намесва, смущава, потенциално да прокара вълна на миграция към Европа, за да отклонят вниманието. Но това е слабостта, която Русия използва, защото ЕС и САЩ не разполагат с ясна и силна политика. Това е тревожно. Проблемът е, че няма много сили, които да се противопоставят на Додик“, бе заключението на Хедър Конли от Центъра за стратегически и международни изследвания. \r\n***  Електронното издание на прищинския ежедневник  Zeri  цитира данни от проучване, проведено в 64 страни от цял свят, в което основният въпрос е бил: „Ако има война, бихте ли се били в нея и да изложите на риск живота си в името на Вашата страна?“. \r\nРезултатите показват, че 61% от респондентите са отговорили положително на въпроса. От тях 67% са мъже. Около 27% от анкетираните заявяват, че не са готови да се бият.  \r\nОказва се, че най-голям процент от желаещите да се борят за своята страна са граждани на държавите от Близкия Изток и Северна Африка -  83%. Най-ниският процент е от гражданите на страните от Западна Европа – едва 25 на сто от тях са изразили готовност да защитават родината си.  \r\nЩо се отнася до балканските държави, косовските албанци изглежда са най-убедителни, твърдят от редакцията. Общо 58% от тях са заявили, че са готови да се борят за своята страна. След тях се нареждат бошняците с 55%, Сърбия с 46%, Македония с 38%. Не се привеждат данни за България. \r\n***", "date": "2019.05.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/28/2663293/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.28", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/28/2663292/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-zaradi-propadane-na-patnoto-platno.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Остава забраната за движение в едната лента по улица „Климент Охридски“. В отсечката под \"Царевец\", където има свлачище, трафикът се регулира със светофар.  Екипи на полицията следят за правилното протичане на движението на входовете и изходите на града.  \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48, а срокът за приключване на ремонта е 31 май. В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. В едната лента се осъществява движението в участък от пътя между Велико Търново и Антоново. В отсечката от км 137 до км 172+900 тече ремонт на асфалтовата настилка, който ще продължи до края на май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците, съветват от  Областно пътно управление. \r\nЛуиза ТРАНЧЕВА", "date": "2019.05.28", "title": "Велико Търново: В едната лента се осъществява движението в участък от пътя между Твърдица и Елена заради пропадане на пътното платно"}
{"url": "http://www.focus-news.net/news/2019/05/28/2663291/sofiya-knigata-posoka-yug-patuvane-kam-antarktida-shte-bade-predstavena-v-ndk-na-31-may.html", "text": "На 31 май 2019 г. от 17.00 часа в Мраморното фоайе на НДК ще се състои представяне на книгата „Посока юг – Пътуване към Антарктида” и среща с автора Гергана Лаптева. Това съобщиха от  Български антарктически институт . Събитието е част от най-голямото книжно изложение в България – „Пролетният базар на книгата“. \r\nСпециални гости ще бъдат проф. Христо Пимпирев – Директор на Българския антарктически институт и д-р Мариано Мемоли – Председател на Фондация “Проантарктика” и участник в Аржентинските полярни експедиции. \r\nВ този вълнуващ разказ писателката и пътешественичка Гергана Лаптева проследява пътя, който изминават българските полярници, преминавайки през Аржентина и Чили, Патагония и Огнена земя, Магелановия проход и пролива на Дрейк, за да достигнат до о-в Ливингстън, където се намира антарктическата ни база „Св. Климент Охридски”. Следвайки посока юг, по следите на велики мореплаватели като Магелан, Кук, Амундсен, Шакълтън и др., тя ни разкрива очарованието на Южния континент, привличал в миналото мореплаватели, авантюристи и търсачи на съкровища, ловци на китове и тюлени, а днес учени, изследователи и все повече туристи.  \r\nДанните за географското местоположение на описаните обекти са преплетени с исторически факти за плаванията до Ледения континент, за да може читателят изцяло да се потопи в атмосферата на едно такова пътуване. Местата, хората и събитията са действителни и са сбор от седем последователни експедиции до Антарктида. \r\nКнигата е издадена на български и английски език с красиви снимки от едни от най-вълнуващите и интересни места на планетата. \r\nТя може да бъде закупена по време на базара на щанда на изд. „Парадигма” - 340, както и на специален щанд по време на представянето.", "date": "2019.05.28", "title": "София: Книгата „Посока юг – Пътуване към Антарктида” ще бъде представена в НДК на 31 май"}
{"url": "http://www.focus-news.net/news/2019/05/28/2663290/smolyan-dvizhenieto-po-patya-devin-mihalkovo-krichim-tryabva-da-se-osashtestvyava-s-povisheno-vnimanie-zaradi-stroitelni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са сухи. През нощта не са получавани сигнали за инциденти по пътищата в областта. През прохода Пампорово целогодишно е забранено движението на товарни автомобили над 3.5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.28", "title": "Смолян: Движението по пътя Девин – Михалково – Кричим трябва да се осъществява с повишено внимание заради строителни дейности"}
{"url": "http://www.focus-news.net/news/2019/05/28/2663294/sport-dominik-tiym-postigna-trudna-pobeda-na-starta-na-rolan-garos.html", "text": "Доминик Тийм постигна трудна победа на старта на Откритото първенство на Франция по тенис над участващия с „уайлд кард“ Томи Пол. След два часа и половина игра, австриецът успя да се наложи над 131-вия в света с 6:4, 4:6, 7:6, 6:2.  \r\nВъв втория кръг на турнира Тийм ще играе срещу Александър Бублик.", "date": "2019.05.28", "title": "Спорт: Доминик Тийм постигна трудна победа на старта на Ролан Гарос"}
{"url": "http://www.focus-news.net/news/2019/05/28/2663295/kardzhali-dvizhenieto-tryabva-da-se-osashtestvyava-s-povisheno-vnimanie-po-pat-karamfil-krumovgrad-ot-km-30-do-km-36-zaradi-remont.html", "text": "Нормално се осъществява движението по пътищата в областта. Интензивен е трафикът на входовете и изходите на град Кърджали, предаде кореспондент на  Радио „Фокус“ . По информация от Окръжно пътно управление - Кърджали до 31 май се очаква да бъде отменено ограничението по първокласен републикански път I-5 движението в участъка спирка „Джебел“ - п.в. „Седлари“ от км 351+415 до км 351+755 за всички МПС поради поставяне на предпазни мрежи против камъни. Обходният маршрут е от сп. „Джебел“ – Момчилград – п.в. „Седлари“. До 31 май продължават ремонтите по второкласен път Карамфил – Крумовград от км 30 до км 36. Движението в отсечката трябва да се осъществява с повишено внимание. На друг участък по същия път, но в посока Крумовград – граница област Хасково от км 36 до км 55 движението също да се осъществява с повишено внимание поради извършване на локални ремонти на пътното тяло и асфалтови работи. До 30 юни движението в участъка с. Калинка – гр. Кърджали от км 338 до км 342 трябва да се осъществява с повишено внимание поради ремонт на уличното осветление в средната разделителна ивица. \r\nДарина ДЕЕНИЧИНА", "date": "2019.05.28", "title": "Кърджали: Движението трябва да се осъществява с повишено внимание по път Карамфил – Крумовград от км 30 до км 36 заради ремонт"}
{"url": "http://www.focus-news.net/news/2019/05/28/2663287/evropeyski-izbori-2019-georgi-svilenski-bsp-korneliya-ninova-shte-poiska-nov-kredit-na-doverie-ot-tsyalata-partiya.html", "text": "Корнелия Нинова ще поиска нов кредит на доверие от цялата партия. Това каза Георги Свиленски, председател на предизборния щаб на БСП в предаването „Тази сутрин“ по  бТВ .  „Корнелия Нинова заяви своята воля с оглед на резултатите от изборите, с оглед на това, че ние бяхме заявили, че за нас победата е единствено един глас повече от опонента. Явно това не се случи и тя вчера заяви своята воля за явяване на нов избор за спечелване на нов кредит на доверие, или по-скоро поискване на нов кредит на доверие от цялата партия, от всеки един член на БСП, затова дали тя да продължи да изпълнява своите функции“, поясни Свиленски. „В момента, в който бъдат приети правилата за пряк избор за председател на партията, защото това ще се случи за първи път в нашата партия, от този момент тя ще освободи поста и ще влезе в предизборна кампания, за да бъде на равнопоставени начала с всички останали, които искат да бъдат председател на партията“, добави той.  „Партията на тези избори показа, че е мобилизирана. Над 460 - 470 хил. гласа има БСП на тези избори. Ядрото на партията излезе и гласува и благодаря, че всеки един от тях пое своята отговорност, излезе и даде своя глас на тези избори, въпреки ниската активност, може би 5 - 6% по-ниска от предишните избори“, отбеляза Свиленски.  \r\nПопитан дали ще има разместване и по структурите на партията в страната, той отговори: „Това, което ще предложи днес Изпълнителното бюро на Националния съвет, е да вземе решение във всяка една общинска и областна администрация да бъде направен анализ на изборите. Да видят организациите какво са свършили и какво не са и на място всяка една организация да прецени дали има нужда от промяна в ръководството или искат да продължат с досегашното си ръководство“, уточни председателят на изборния щаб на БСП.", "date": "2019.05.28", "title": "Европейски избори 2019: Георги Свиленски, БСП: Корнелия Нинова ще поиска нов кредит на доверие от цялата партия"}
{"url": "http://www.focus-news.net/news/2019/05/28/2663298/blagoevgrad-s-podnasyane-na-ventsi-i-tsvetya-v-grada-shte-badat-otbelyazani-143-godini-ot-smartta-na-georgi-izmirliev.html", "text": "С поднасяне на венци и цветя в града ще бъдат отбелязани 143 години от смъртта на Георги Измирлиев. Това съобщиха от пресцентъра на  Община Благоевград . Ритуалът по поднасянето на цветя ще се състои от 11.00 часа на паметника на Георги Измирлиев на пл. „Г. Измирлиев”.", "date": "2019.05.28", "title": "Благоевград: С поднасяне на венци и цветя в града ще бъдат отбелязани 143 години от смъртта на Георги Измирлиев"}
{"url": "http://www.focus-news.net/news/2019/05/28/2663296/veliko-tarnovo-v-grada-shte-se-sastoi-preskonferentsiya-vav-vrazka-s-predstoyashtata-kampaniya-za-patna-bezopasnost-na-teritoriyata-na-tsyalata-obshtina.html", "text": "В 11.30 часа в Зала 302 ще се състои пресконференция във връзка с предстояща кампания за пътна безопасност на територията на цялата община. Това съобщиха от пресцентъра на  Община Велико Търново . Ще участват представители на ръководствата на Общината и ОДМВР – Велико Търново. Инициативата е част от кампания на Главна дирекция „Национална полиция“.", "date": "2019.05.28", "title": "Велико Търново: В града ще се състои пресконференция във връзка с предстоящата кампания за пътна безопасност на територията на цялата община"}
{"url": "http://www.focus-news.net/news/2019/05/28/2663288/der-standard-avstriya-sled-padaneto-na-kurts-viena-gubi-vliyanie-v-bryuksel.html", "text": "Австрия преживява трудни времена - правителствената криза, която възникна около аферата „Ибиса“ и последвалото падане на канцлера Себастиан Курц, е без аналог в историята на страната. Но политиката в Европа не спира, тъкмо обратното –  следващите дни и седмици са от съществено значение за бъдещето на Общността. Изглежда обаче Виена губи възможността да оказва влияние във взимането на ключовите решения в Брюксел в близко бъдеще, коментират в редакцията на водещия национален ежедневник  Der Standard . \r\nСлед падането на правителството на Курц възниква въпросът как Австрия ще бъде представена на следващите срещи на върха на ЕС. В Европейския съвет може да участват само от държавни и правителствени ръководители. Канцлерът не може да бъде представляван от негов заместник или външен министър. В случай на препятствие обаче той може да поиска от министър-председателя на друга държава да представлява съвместно интересите на Австрия в Съвета. Втората възможност: президентът да отиде в Брюксел. Той обаче не може да взима решения, тъй като е необходима санкцията на управляващия във Виена кабинет.  \r\nПодчертава се, че на днешната среща – първата след изборите за новия състав на Европейския парламент, Австрия ще бъде представена от Хартвиг Льогер, който бе натоварен със задачата да състави правителство, което да ръководи страната до изборите през септември.  \r\nОт редакцията задават реторичен въпрос: има ли шанс представител на Австрия да поеме ключов пост в ЕС? „Теоретично – да. На практика – не“, с оглед новата ситуация във Виена, пояснява изданието. \r\nСпоред вестника най-тревожна е загубата на влияние на Австрия в процесите в Общността. Ето защо президентът на страната Александер Ван дер Белен определи като приоритетна задача съставянето на правителство, което да върне доверието в управлението и най-вече да увери Брюксел в приемственост в политиката. При липсата на политическа подкрепа в парламента, наследниците на Курц ще имат трудности при вземането на всеобхватни решения или промени, като например бюджета, предупреждават от редакцията. Тереза Герова", "date": "2019.05.28", "title": "Der Standard (Австрия): След падането на Курц: Виена губи влияние в Брюксел"}
{"url": "http://www.focus-news.net/news/2019/05/28/2663297/evropeyski-izbori-2019-prof-antoniy-todorov-politolog-kritichnoto-otnoshenie-kam-upravlyavashtata-partiya-gerb-ne-pomogna-na-glavnata-opozitsionna-bsp-v-ochakvaneto-y-za-predsrochni-izbori.html", "text": "Критичното отношение към управляващата партия ГЕРБ не помогна на главната опозиционна БСП в очакването й за предсрочни избори. Това каза за сутрешния блок „Добро утро, България“ на  Радио „Фокус“  политологът проф. Антоний Тодоров. Според вота стратегията на левицата да покаже чрез евроизборите, че има предпоставки за предсрочни парламентарни избори, се оказа неуспешна, обясни той. Обществото е доста критично към управляващата партия, но не иска предсрочни избори, уточни политологът, като добави, че може да се очаква сътресение в редиците на опозицията. Според проф. Тодоров лидерите на БСП и ГЕРБ се намират в различни позиции. „Лидерът на левицата Корнелия Нинова ще има голямо затруднение със собствената си вътрешнопартийна опозиция, докато лидерът на ГЕРБ Бойко Борисов едва ли ще има такъв проблем. Той ще бъде в по-комфортна позиция. Според мен обаче Борисов ще бъде малко по-внимателен и няма да отваря такъв вътрешно-партиен фронт, ще се опита да тушира напреженията и да въведе малко ред. Имах усещането, че преди изборите той сякаш си подготвяше донякъде едно малко по-спокойно бъдеще, но то няма да е спокойно. В БСП очаквам вътрешнопартиен спор, който може да доведе до по-сериозни промени“, обясни проф. Антоний Тодоров. Той каза още, че прякото ангажиране на премиера и лидер на ГЕРБ Бойко Борисов с изборите и заставането на заден план на Цветан Цветанов имаше ефект върху избирателите. По този начин обществото не наказа партията за последните скандали, обясни той, като уточни обаче, че натискът върху ГЕРБ около скандалите ще продължи.  \r\nЙоланда ПЕЛОВА", "date": "2019.05.28", "title": "Европейски избори 2019: Проф. Антоний Тодоров, политолог: Критичното отношение към управляващата партия ГЕРБ не помогна на главната опозиционна БСП в очакването й за предсрочни избори"}
{"url": "http://www.focus-news.net/news/2019/05/28/2663299/veliko-tarnovo-chast-ot-grada-e-bez-voda-zaradi-avariya.html", "text": "Осем великотърновски улици остават без вода до 18.00 часа заради авария. Това съобщиха за  Радио „Фокус“ – Велико Търново  от водоснадбителното дружество в града. Потърпевши от проблема ще са живущите на улиците „Венета Ботева“, „Лазурна“, „Иларион Драгостинов“, „Народни Будители“, „Стоян Коледаров“, „Димитър Рашев“, „Деню Чоканов“ и „Георги Бенковски“. Ремонтите дейности вече стартираха и се очаква да приключат до 18.00 часа. От дружеството се извиняват за възникналите неудобства и уверяват, че при възможност водата ще бъде пусната по-рано. \r\nЛуиза ТРАНЧЕВА", "date": "2019.05.28", "title": "Велико Търново: Част от града е без вода заради авария"}
{"url": "http://www.focus-news.net/news/2019/05/28/2663302/evropeyski-izbori-2019-hristo-prodanov-bsp-shte-predpriemem-merki-tazi-zaguba-da-ne-se-povtarya.html", "text": "Ще предприемем мерки тази загуба да не се повтаря. Това каза зам.-председателят на БСП Христо Проданов в предаването „Сутрешен блок“ по  БНТ . „Не очаквахме да загубим, очаквахме, че ще повишим нашите резултати. Всичко е въпрос на анализ и това как ние приемаме тези резултати. Ние ги приемаме единствено като загуба, защото назад в годините БСП е губила много избори и след всички тези загуби сме се мотивирали с това, че „я, сме повишили мандатите, „я, сме повишили резултатите“ и това никога не ни е правило добра услуга, така, че ние отчитаме това, че сме единствената партия с един мандат повече от предишните избори, че имаме в абсолютна стойност повече гласове, че сме спечели доста областни и общински гласове. Но, това което констатираме е самата истина, това е загуба“, поясни той. „За тази загуба ние ще вземем съответните мерки, за да не се повтаря това“, изтъкна Проданов. „Проблемът е при нас и ние трябва да си го решим“, заяви той. Според него БСП е единствената партия, която е излязла с реална програма за развитието на България и Европа.  \r\nПопитан дали предизборната кампания на БСП не е била съсредоточена основно във вътрешнопартийни теми, той отговори: „Опитахме се да говорим за европейските теми, за двойните стандарти, за увеличение на доходите, за Европа на две скорости, но голяма част от темата с корупцията и местните скандали „Атартаментгейт“, „Терасагейт“ заглушаваше този дебат“.", "date": "2019.05.28", "title": "Европейски избори 2019: Христо Проданов, БСП: Ще предприемем мерки тази загуба да не се повтаря"}
{"url": "http://www.focus-news.net/news/2019/05/28/2663300/pazardzhik-v-grada-shte-bade-predstaven-proektat-programi-i-uslugi-za-preventsiya-i-zashtita-ot-domashno-nasilie.html", "text": "Фондът за превенция на престъпността „ИГА“ представя в Пазарджик проекта си „Програми и услуги за превенция и защита от домашно насилие\", съобщи за  Радио „Фокус“ – Пазарджик  Мариана Бойрикова, координатор проекти във ФОНД „ИГА“. Проектът се изпълнява от Фонд за превенция на престъпността ИГА и се реализира на територията на област Пазарджик. За участие са поканени представители на институции и организации, които имат отношение към изпълнението му. Проектът е по Договор за предоставяне на безвъзмездна финансова помощ, сключен с Министерство на правосъдието. Представянето е в 11.00 часа в Пресклуба на БТА в Пазарджик.", "date": "2019.05.28", "title": "Пазарджик: В града ще бъде представен проектът „Програми и услуги за превенция и защита от домашно насилие“"}
{"url": "http://www.focus-news.net/news/2019/05/28/2663301/pregled-na-osnovnite-temi-v-burgaskiya-pechat.html", "text": "„Изслушват държавни обвинители за сливането на районните прокуратури“ е заглавие от първата страница на вестник  „Черноморски фар“ . Според главния прокурор Сотир Цацаров Поморие, Несебър и Средец минават към Бургас, а Царево се слива с Малко Търново, пояснява статията. „Стартира делото на Манол, убил жена си с чук“ е друго заглавие от страниците на вестника. Днес в Окръжен съд – Бургас стартира делото срещу 72-годишния Манол Манолов от Бургас. Той е обвинен за това, че на 19 октомври миналата година, в къщата си в Сарафово преби до смърт жена си с чук, пише още вестникът. „Почина едно от знаковите лица на демокрацията в Бургас“ е още едно заглавие от днешния брой на ежедневника. Здравко Ангелов е починал снощи, като през последните месеци трудно е преживявал загубата на съпругата си, която е починала нелепо след операция на апендисит“, пише още вестникът. „Резултатите в Бургаска област – Герб бие БСП със седем процента разлика“ е темата на деня в днешния брой на „Черноморски фар“. Води в общините Бургас, Поморие, Царево, Средец и Камено. БСП взе с малко Несебър и Созопол, в Карнобат и Малко Търново разликата е по-голяма, ДПС изхвърли ДОСТ, уточнява материалът.", "date": "2019.05.28", "title": "Преглед на основните теми в бургаския печат"}
{"url": "http://www.focus-news.net/news/2019/05/28/2663303/kyustendil-zabraneno-e-dvizhenieto-na-tovarni-avtomobili-nad-35-tona-po-patya-smolichano-pelatikovo.html", "text": "Забранено е движението на товарни автомобили над 3.5 тона по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението е ограничено от километър 10 до километър 14 на пътя, причината е пропадане на част от пътното тяло. Участъкът е сигнализиран с пътни знаци. Въведен е обходен маршрут през селата  Згурово – Неделкова Гращица – Невестино – Друмохар – Ваксево и обратно. Срокът е до 3 юни. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.28", "title": "Кюстендил: Забранено е движението на товарни автомобили над 3.5 тона по пътя Смоличано – Пелатиково"}
{"url": "http://www.focus-news.net/news/2019/05/28/2663304/afp-tramp-otpatuva-ot-yaponiya-sled-sreshta-s-noviya-imperator.html", "text": "Държавният глава на САЩ Доналд Тръмп отпътува от Япония след визита, в рамките на която се превърна в първия чуждестранен лидер, който проведе среща с новия император на островната нация – Нарухито, предава  AFP . \r\nТръмп и съпругата му Мелания се насочиха обратно към Вашингтон, пояснява агенцията. Двамата пристигнаха в Япония в събота. След това Тръмп проведе среща с министър-председателя Шиндзо Абе и присъства на държавен банкет с Нарухито. Той завърши визитата си с посещение в американска военноморска база на острова. Тереза Герова", "date": "2019.05.28", "title": "AFP: Тръмп отпътува от Япония след среща с новия император"}
{"url": "http://www.focus-news.net/news/2019/05/28/2663306/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст .  Във високите части има разкъсана облачност. Духа силен вятър по билата в Стара планина. В по-ниските части е подходящо за туризъм. Температурите варират между 6 и 14 градуса.  \r\nСъоръженията не работят.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.05.28", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/28/2663308/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-may.html", "text": "„Софийска вода” временно ще прекъсне водоснабдяването в някои части на столицата на 29 май. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на бул. „Сливница“ в кв. „Република“ се налага спиране на водоподаването от 09.30 до 20.30 часа на клиентите на „Софийска вода”, живеещи в района на: кв. „Република“; кв. „Република 2“; местност Толева махала, магазин „Джъмбо“, магазин „Метро“, магазин „Аико“, бензиностанции „Лукойл“ и „Петрол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Република“ 2 до хотел „Трахи-М“; местност Толева махала – бул. „Сливница“  ъгъла с ул. „Восъче“. \r\nВъв връзка с извършване на строително-монтажни работи на ул. „21 век“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „21-ви век“ от ул. „Димитър Страшимиров\" до  № 36 и  № 29  и ул. „Проф. Христо Вакарелски\" № 19 и № 16-20. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „21 век“  ъгъла с ул. „Проф. Христо Вакарелски“. \r\nВъв връзка с реконструкция на уличен водопровод на ул. „Зорница“ в с. Волуяк се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Минзухар“ от ул. „Карамфил“ до Гара „Волуяк“; ул. „50 – та“, ул. 41 – ва, ул. „Котешка стъпка“, ул. „Детелина“; кв. „Гара Волуяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зорница“  ъгъла с ул. „50-та“. \r\nВъв връзка с подмяна на водомери на бул. „Цар Борис III“ в жк. „Хиподрума“ се налага спиране на водоподаването от 09.30 до 14.30 часа на клиентите на „Софийска вода”, живеещи в района на: бул. „Цар Борис III“ №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ №19. \r\nВъв връзка с подмяна на сградно водопроводно отклонение на ул. „Лотос“ във вилна зона „Изгрев“ гр. Банкя се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Лотос“; ул. „Авлига“ от ул. „Лотос“ до ул. „Перуника“, ул. „Горски път“ от ул. „Перуника“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лотос“ ъгъла с ул. „Авлига“. \r\nВъв връзка с монтаж на спирателен кран на ул. „Цар Борис III“ в с. Казичене се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Мито Войнишки“, ул. „Индустриална“, ул. „Цар Борис III“, ул. „Стария Искър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III “ ъгъла с ул. „Стария Искър“. \r\nВъв връзка с извършване на строително-монтажни работи на ул. „Атанас Дуков“ в парк „Борисова градина“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Атанас Дуков“ от №32 до №36. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“ №32. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.28", "title": "„Софийска вода” временно ще прекъсне водоснабдяването в някои части на столицата на 29 май"}
{"url": "http://www.focus-news.net/news/2019/05/28/2663305/varna-skorostno-ogranichenie-do-30-kmchas-e-vavedeno-po-pat-2902-panorama-kumanovo-pri-km-11-poradi-neravnosti-na-asfaltovata-nastilka.html", "text": "Скоростно ограничение до 30 км/час е въведено по път III-2902 Панорама — Куманово при км 11 поради неравности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. Очаква се ограничението да отпадне до края на месец май. До 29 май продължават ремонтите по автомагистрала „Хемус“ на територията на областта. Двупосочно в платното за Варна се осъществява движението от пътен възел „Повеляново“ до „Слънчево“ от 406 до км 416 поради ремонтни дейности. Движението се отбива при км 416 до км 406 по път I-2 Русе – Варна. Ограничено е качването и слизането от пътен възел „Слънчево“ като движението е пренасочено по път I-2 Русе – Варна. Забранено е преминаването на моторни превозни средства с маса над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. \r\nБояна АТАНАСОВА", "date": "2019.05.28", "title": "Варна: Скоростно ограничение до 30 км/час е въведено по път III-2902 Панорама — Куманово при км 11 поради неравности на асфалтовата настилка"}
{"url": "http://www.focus-news.net/news/2019/05/28/2663307/mvr-edin-chovek-e-zaginal-a-23-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 23 са ранени при 18 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 3 тежки, при които има трима пострадали и 32 леки пътни инцидента. От началото на годината са станали 2178 пътнотранспортни произшествия, при които са загинали 175 души, а 2755 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (188) през същия период на 2018 г. се отчитат 13 (тринадесет) по-малко загинали участници в движението по пътищата през 2019 г.", "date": "2019.05.28", "title": "МВР: Един човек е загинал, а 23 са ранени при катастрофи в страната през изминалото денонощие"}
{"url": "http://www.focus-news.net/news/2019/05/28/2663313/shumen-remontni-deynosti-se-izvarshvat-po-chast-ot-patya-kaspichan-zaychino-oreshe.html", "text": "Ремонтни дейности по съоръжения и канавки се извършва в участъка Каспичан – Зайчино ореше от км 133 до км 146, движението се осъществява с повишено внимание, предаде репортер на  Радио „Фокус“ - Шумен . В участъка Каспичан - Невша по автомагистрала „Хемус“ продължава почистването на регули и окопи, В тази връзка в участъка от км 362 до км 375 в посока Варна, движението се осъществява с повишено внимание. В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове пътни превозни средства. Пътните настилки в област Шумен са сухи. Видимостта е нормална. Времето е ясно и слънчево. \r\nИвелина ИВАНОВА", "date": "2019.05.28", "title": "Шумен: Ремонтни дейности се извършват по част от пътя Каспичан – Зайчино ореше"}
{"url": "http://www.focus-news.net/news/2019/05/28/2663311/pregled-na-osnovnite-temi-vav-varnenskiya-pechat.html", "text": "„Стартира електронният прием за първокласници“ е водещото заглавие на вестник  „Черно море“ . От 28 май от 10.00 часа стартира електронната система за прием в първи клас в общинските училища на територията на Варна. През учебната 2019/2020 г. са осигурени 3050 места в 37 училища, като е осигурена целодневна организация на обучение, съобщават от дирекция „Образование и младежки дейности“. Системата ще бъде отворена до 23,59 ч. на 1 юни т.г. Родители, които нямат осигурен достъп до интернет, могат да подадат документи на място в желаното училище. „Математическата гимназия представи „Панаир на науките“, съобщава изданието. Математическата гимназия „Д-р Петър Берон“ за поредна година организира „Панаир на науките“. Целта на събитието е да популяризира и насърчи изявите на учениците на гимназията в областта на научните изследвания и иновациите – да представят своите научни разработки и проекти пред по-широка аудитория и да споделят и обменят идеи с други младежи. „Спешните медици отбелязаха професионалния си празник“ е друг акцент в броя. На 27 май спешните медици отбелязаха своя професионален празник – Световния ден на спешната медицина. Насловът през тази година е „Да популяризираме спешната медицинска помощ“. Тя е тази, която прави разликата, когато секундите са от значение. Около 300 медицински специалисти и шофьори работят в Центъра за спешна медицинска помощ (ЦСМП) във Варна. „Няма затворени басейни във Варненска област“ е заглавие от трета страница. Междуведомствена комисия е проверила 32 басейна на територията на Варненска област до момента, заяви за радио „Фокус“ д-р Веселина Божилова, началник на отдел „Профилактика на болестите и промоция на здравето“ при Регионалната здравна инспекция (РЗИ) в региона. Във връзка с готовността на басейни и плажове за сезон 2019 г. през последните седмици междуведомствената комисия с представители на РЗИ, общината и БЧК е инспектирала 32 съоръжения. „БЧК – Варна, помага на деца, пострадали в катастрофи“, пише още вестникът. Областният съвет на БЧК – Варна, ще подпомогне финансово три деца на възраст 2, 10 и 15 г., пострадали при пътни инциденти. Сумата от общо 1800 лв. се отпуска от Националния дарителски фонд за подпомагане на деца, пострадали при пътнотранспортни произшествия към Българския червен кръст. „От РИК обявиха преференциите за вота“, съобщава още изданието. Водачът на листата на ПП „ГЕРБ“ за евроизборите Мария Габриел събра най-висок преференциален вот във Варна. Това стана ясно на пресконференция, дадена от председателя на РИК Велин Жеков. За Мария Габриел преференции са дали 6000 души. На второ място след нея е Емил Радев с близо 3000. Той е на осма позиция в листата. Следват Лиляна Павлова – 2700, Александър Йорданов – 900, Андрей Ковачев – 600 (втори в листата), Асим Адемов – 185, и други. Водачът на листата на БСП Елена Йончева е събрала 5000 преференции във Варна.", "date": "2019.05.28", "title": "Преглед на основните теми във варненския печат"}
{"url": "http://www.focus-news.net/news/2019/05/28/2663315/evropeyski-izbori-2019-georgi-svilenski-ravnostoyni-li-sme-az-i-borisov-toy-v-sluzhebnata-toyota-i-az-koyto-varvya-po-ulitsite-i-pravya-kampaniya.html", "text": "\"Победата за БСП означаваше спечелване на един глас повече на изборите - това не се случи и затова вчера Корнелия Нинова заяви волята си за явяване на нов избор за на нов кредит на доверие\". Това заяви председателят на Националния предизборен щаб на БСП и зам.-председател на ПГ на \"БСП за България\" Георги Свиленски в БТВ, съобщиха от пресцентъра на  БСП . По думите му БСП е мобилизирана, защото е получила над 460 хиляди гласа на изборите - въпреки ниската избирателна активност, ядрото на партията е гласувало.  \r\n\"Изпълнителното бюро ще предложи на Националния съвет във всяка една общинска и областна организация да се направи анализ на изборите и всяка една организация ще прецени дали има нужда от смяна на ръководството си. Ако хората, които членуват там, решат, че ръководството не си е свършило работата, тогава ще го сменят. Има места, където БСП печели - Плевен, Видин, Ямбол\", коментира още Свиленски. Относно предстоящия избор на председател на партията, който за първи път ще бъде пряк, от всички членове на партията, Свиленски коментира, че всеки един член на БСП ще може да избере най-правилния кандидат.  \r\nСвиленски обърна внимание, че на тези избори е имало хора, които са били принудени и заплашвани да отидат да гласуват, а също е имало и купен вот, който, по думите му, не е бил незначителен. \"Имаше секции с 85 % активност, от тях - 95 за една партия. Това ще излезе при секторния анализ\", коментира той.  \r\n\"БСП беше подложена на натиск от всички страни. Имаше медийни спекулации, да не говорим каква информация се разпространяваше за нашите кандидати в интернет сайтовете. Премиерът ви обясняваше, че не е председател на предизборния щаб, а анализаторите констатират, че след намесата му в кампанията, ГЕРБ е спечелила. Пуснах 3 жалби до ЦИК за това, че председателят на Предизборния щаб на ГЕРБ използва служебното си положение, за да води предизборна кампания. Ние равностойни ли сме с него? Той - в служебната \"Тойота\" и аз - който вървя по улиците и правя кампания. Те употребиха държавата, употребиха администрацията - и общинска, и държавна. Употребиха всички нас и медиите. Тази битка за справедливост и промяна на модела е трудна и ще отнеме много време\", категоричен бе Свиленски. \r\nПо повод връщането на БСП в парламента, той коментира: \"Предложението на Изпълнителното бюро е БСП  да се върне в парламента с ясна цел - внасяне на пакет от законодателни промени в съдебната система. Предложението ще бъде предложено на Националния съвет на партията\".", "date": "2019.05.28", "title": "Европейски избори 2019: Георги Свиленски: Равностойни ли сме аз и Борисов - той в служебната \"Тойота\" и аз - който вървя по улиците и правя кампания"}
{"url": "http://www.focus-news.net/news/2019/05/28/2663312/el-pais-ispaniya-karles-puchdemon-sabra-nay-golyama-podkrepa-v-kataluniya-na-evropeyskite-izbori.html", "text": "В гласуването за новия състав на Европейския парламент бившият председател на Женералитата на Каталуния Карлес Пуигдемон спечели по-голяма подкрепа в региона от прекия си съперник Ориол Жункерас от Републиканска левица, съобщава електронното издание на испанския национален ежедневник  El Pais . \r\nПучдемон, който избяга от Испания, за да избегне арест след едностранната декларация за независимост от октомври 2017 г. и сега живее в Белгия, спечели 28% от гласовете в Каталуния. Жункерас, който остана в Испания и е задържан в затвора, събра 21% \r\nПартията на Пучдемон „Заедно за Каталония\", политическа платформа, която включва членове на неговата  Европейска демократическа партия (PdeCAT) и независими представители, спечели две места в Европейския парламент, поясняват от редакцията. \r\nПодчертава се, Жункерас и още трима членове на водената от него партия, бяха избрани за депутати в долната камара на испанския парламент, но правата им бяха отменени заради продължаващия процес срещу каталунските сепаратисти.  Тереза Герова", "date": "2019.05.28", "title": "El Pais (Испания): Карлес Пучдемон събра най-голяма подкрепа в Каталуния на европейските избори"}
{"url": "http://www.focus-news.net/news/2019/05/28/2663316/vidin-natovaren-e-trafikat-po-glaven-pat-e-79-v-uchastaka-mezhdu-dunavtsi-i-vidin.html", "text": "Нормално се осъществява движението в областта, по главен път Е-79 пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Натоварен е участъкът между Дунавци и Видин. Пътните настилки в областта са предимно сухи.Остава затворен за автомобили над 12 тона проходът Петрохан, обиколният маршрут е през гр. Своге. \r\nОт ГКПП \"Дунав мост 2\" съобщиха, че работят всички гишета. На другите два гранични пункта в областта – \"Връшка чука\" и \"Брегово\" трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.05.28", "title": "Видин: Натоварен е трафикът по главен път Е-79 в участъка между Дунавци и Видин"}
{"url": "http://www.focus-news.net/news/2019/05/28/2663310/spetsializiranata-prokuratura-kpkonpi-i-sdvr-provezhdat-aktsiya-v-obshtina-bozhurishte.html", "text": "Специализираната прокуратура провежда акция по разследване на длъжностно престъпление на кмета на Община Божурище. Това съобщиха за  Агенция „Фокус“  от Специализираната прокуратура.  \r\nСпециализираната прокуратура, със съдействието на служители от КПКОНПИ и СДВР, извършва действия по разследване на длъжностно престъпление на кмета на Община Божурище.  \r\nСъбраните до момента доказателства сочат, че от 21 ноември 2018 г. до 27 декември 2018 г. той е нарушил служебните си задължения с цел да набави за себе си или за другиго имотна облага. С това е създал условия за нанасяне на вреда на общината в значителни размери. В момента се извършват претърсвания и изземвания в сградата на общината и на други адреси, както и лични обиски. Провеждат се разпити на свидетели.  \r\nДаяна ДЮЛГЕРОВА", "date": "2019.05.28", "title": "Специализираната прокуратура, КПКОНПИ и СДВР провеждат акция в Община Божурище"}
{"url": "http://www.focus-news.net/news/2019/05/28/2663318/plovdiv-dvizhenieto-se-osashtestvyava-samo-v-izprevarvashtata-lenta-po-am-trakiya-ot-106-km-do-119-km-v-posoka-burgas-poradi-remont.html", "text": "Движението се осъществява само в изпреварващата лента по АМ „Тракия“ от 106 км до 119 км в посока Бургас поради частични ремонтни дейности на асфалтовата настилка. Това съобщи за  Радио „Фокус“ – Пловдив  дежурен в Областно пътно управление. Срокът за извършването на ремонта е до 31 май. Поради изграждане на ново кръгово кръстовище движението се извършва в една лента по пътя Карлово – Сопот в посока София. Срокът на ремонтните дейности е до 20 юни. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица – Садово – Кочево – Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград – Нареченски бани. Обходният маршрут е по пътя Кричим – Девин. Остава забранено преминаването на камиони над 5 тона по пътя Плодовитово – Първомай, при км 6 в района на мост над река Марица. Причината за въведеното ограничение е намален габарит на пътното платно на стоманения мост на река Марица. Обходният маршрут е по пътя Стара Загора – Поповица и път І-8 София – Пловдив – Свиленград. \r\nНатоварено е движението в град Пловдив към този час.  \r\nЦветана ТОНЧЕВА", "date": "2019.05.28", "title": "Пловдив: Движението се осъществява само в изпреварващата лента по АМ „Тракия“ от 106 км до 119 км в посока Бургас поради ремонт"}
{"url": "http://www.focus-news.net/news/2019/05/28/2663319/gabrovo-shofyorite-tryabva-da-karat-s-povisheno-vnimanie-po-patya-gabrovo-vrah-shipka-pri-km-164-poradi-propadnal-uchastak.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на май, съобщиха за  Радио „Фокус“ – Велико Търново  от Областно пътно управление. Времето в областта е предимно ясно и слънчево. Настилките са сухи, трафикът – натоварен. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 май.  Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.05.28", "title": "Габрово: Шофьорите трябва да карат с повишено внимание по пътя Габрово - връх Шипка при км 164 поради пропаднал участък"}
{"url": "http://www.focus-news.net/news/2019/05/28/2663320/api-uslugite-za-kupuvane-na-elektronni-vinetki-nyama-da-badat-dostapni-ot-1700-chasa-do-1900-chasa-na-29-may-zaradi-planirani-aktualizatsii-i-poddrazhka-na-sistemata.html", "text": "Поради планирани актуализации и поддръжка на системата за електронни винетки от 17.00 часа до 19.00 часа на 29 май 2019 г. услугите за купуване на електронни винетки няма да бъдат достъпни. Това съобщиха от пресцентъра на  Агенция „Пътна инфраструктура“ . \r\nПрепоръчва се на клиентите, които планират пътуване, да купят електронна винетка преди този период, за да избегнат санкции.", "date": "2019.05.28", "title": "АПИ: Услугите за купуване на електронни винетки няма да бъдат достъпни от 17.00 часа до 19.00 часа на 29 май заради планирани актуализации и поддръжка на системата"}
{"url": "http://www.focus-news.net/news/2019/05/28/2663322/sliven-v-grada-shte-se-provede-publichno-obsazhdane-na-otcheta-za-prihodite-i-razhodite-na-byudzheta-na-obshtinata.html", "text": "Публично обсъждане на отчета за приходите и разходите на бюджета на Община Сливен за 2018 година ще се проведе на 4 юни от 16:30 ч. в зала „Май”. Това съобщиха от пресцентъра на  Общината . Канят се гражданите, кметовете на кметства, кметските наместници, общинските съветници, представители на средствата за масово осведомяване и граждански сдружения, ръководителите на бюджетни звена и други да вземат участие в публичното обсъждане.", "date": "2019.05.28", "title": "Сливен: В града ще се проведе публично обсъждане на отчета за приходите и разходите на бюджета на Общината"}
{"url": "http://www.focus-news.net/news/2019/05/28/2663317/sport-union-berlin-se-prisaedini-kam-parva-bundesliga.html", "text": "Унион Берлин завърши 0:0 в реванша на собствен терен срещу петкратния шампион Щутгарт и след равенството 2:2 в първия мач спечели плейофите за място в Първа Бундеслига. Така за първи път в историята си столичният тим става част от елита на Германия.  \r\nУнион Берлин стана третият нов член на Първа Бундеслига, заедно с Кьолн и Падерборн. Щутгарт изпада и догодина ще играе във Втора Бундеслига на Германия.", "date": "2019.05.28", "title": "Спорт: Унион Берлин се присъедини към Първа Бундеслига"}
{"url": "http://www.focus-news.net/news/2019/05/28/2663321/plovdiv-zapochva-rekonstruktsiya-na-bul-kuklensko-shose.html", "text": "Започва реконструкция на бул. „Кукленско шосе“, съобщиха от  Общината . Днес ще бъде даден символичен старт на ремонта. Обновяването на трасето ще се прави на етапи без да се спира движението. Изпълнител ще е фирма „Европейски пътища“, а за строителните работи са предвидени 6 милиона лева. Ремонтът се забави заради спорове къде да се построи велоалея. В крайна сметка се стигна до решение да се направят асфалтови тротоари, които ще са споделени за пешеходци и велосипедисти.", "date": "2019.05.28", "title": "Пловдив: Започва реконструкция на бул. „Кукленско шосе“"}
{"url": "http://www.focus-news.net/news/2019/05/28/2663314/shumen-obshtinata-uvedomyava-pchelarite-za-predstoyashto-praskane.html", "text": "Община Шумен уведомява собствениците на пчелни семейства в гр. Шумен и в кв. „Макак“, кв. „Дивдядово“ и гл. специалисти на кв. „Макак“, кв. „Дивдядово“ в Шумен, че ДП НКЖИ поделение „Електроразпределение РП Енергосекция\" - Горна Оряховица ще проведе третирания с растителнозащитни препарати. Това съобщиха от  Община Шумен . Пръскането ще се извърши по утвърден план-график: От днес до 29 май от 8.00 до 17.00 часа на терена около стълбовете от контактната мрежа в сервитута (разстояние шест метра от главна релса от двете страни) по жп линия София - Варна в участъка Мадара - Каспичан. Третирането ще е с продукт „НАСА 360 СЛ\" с карантинен срок 30 дни и доза 4% разтвор. Мероприятието се извършва срещу вредител – едногодишни и многогодишни житни и широколистни плевели. От Общината информират собствениците на пчелни семейства в гр. Шумен, включително и в кв. „Макак\", кв. „Дивдядово\", кметовете на с. Панайот Волов и на с. Белокопитово и гл. специалисти на кв. „Макак\", кв. „Дивдядово\" в Шумен, че ДП НКЖИ поделение „Електроразпределение РП Енергосекция\" - Горна Оряховица  ще проведе третирания с растителнозащитни препарати  и в други райони по график: \r\nОт 29 до 31 май от 8.00 до 17.00 часа на терена около стълбовете от контактната мрежа в сервитута (разстояние шест метра от главна релса от двете страни) по жп линия Шумен – Комунари – в участъка Шумен - Смядово - НВ Желъд. Третирането ще е с продукт – „НАСА 360 СЛ\" с карантинен срок 30 дни и доза 4% разтвор. От 29 до 31 май от 8.00 до 17.00 часа на терена около стълбовете от контактната мрежа в сервитута (разстояние шест метра от главна релса от двете страни) по жп линия София – Варна – участък Търговище – Хан Крум. Третирането ще е с продукт „НАСА 360 СЛ\" с карантинен срок 30 дни и доза 4% разтвор. Съгласно чл.10 от Наредба 13 от 26.08.2016 г. на МЗХ, собствениците на пчелни семейства са длъжни да предприемат мерки по опазване на пчелните семейства от отравяне. За повече информация: тел: 0889 807 810 ДП НКЖИ поделение „Електроразпределение РП Енергосекция\" - Горна Оряховица и 054/857 710 – Община Шумен.", "date": "2019.05.28", "title": "Шумен: Общината уведомява пчеларите за предстоящо пръскане"}
{"url": "http://www.focus-news.net/news/2019/05/28/2663323/zam-glavniyat-prokuror-ivan-geshev-shte-napravi-izyavlenie-pred-obshtina-bozhurishte-po-povod-aktsiyata-na-spetsializiranata-prokuratura-kpkonpi-i-sdvr.html", "text": "Зам. главният прокурор Иван Гешев ще направи изявление пред Община Божурище по повод акцията на Специализираната прокуратура, КПКОНПИ и СДВР. Това съобщиха от пресцентъра на  Прокуратура на Република България . Гешев ще направи изявление пред Община Божурище в 11.30 часа.", "date": "2019.05.28", "title": "Зам. главният прокурор Иван Гешев ще направи изявление пред Община Божурище по повод акцията на Специализираната прокуратура, КПКОНПИ и СДВР"}
{"url": "http://www.focus-news.net/news/2019/05/28/2663326/plovdiv-republikanski-pregled-po-pozharoprilozhen-sport-se-provezhda-v-grada.html", "text": "Републикански преглед по пожароприложен спорт се провежда в Пловдив, съобщиха за  Радио „Фокус“ - Пловдив  от ОДМВР. \r\nДо 30 май на Лекоатлетическия стадион в Пловдив в парк „Отдих и култура“ ще се проведе Републиканският преглед по пожароприложен спорт с участието на над 400 състезатели от 27 области в страната – мъже, жени, юноши и девойки на възраст от 12 до 18 години и представителния отбор на ФПБЗН-МВР. Състезанията ще се проведат в следните дисциплини: „Изкачване с щурмова стълба“, „100-метрова пътека с препятствия“,„Пожарна щафета 4 х 100 м с препятствия“ и „Бойно разгръщане от мотопомпа“.", "date": "2019.05.28", "title": "Пловдив: Републикански преглед по пожароприложен спорт се провежда в града"}
{"url": "http://www.focus-news.net/news/2019/05/28/2663328/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Първият в България и на Балканите античен фестивал ще се открие за пореден път в Свищов и римския град Нове. Петнадесетото издание на Фестивала на античното наследство „Орел на Дунава“ ще се проведе от 7-ми до 9-ти юни, а в днешното издание на предаването „Добре дошли в Свищов“ на  Радио „Фокус“ – Велико Търново  ще Ви представим основните акценти, които организаторите подготвят.  \r\nЩе продължим и разговора си с директора на Дневния център за деца с увреждания в Свищов Теменужка Тодорова, която ще ни разкрие повече за взаимодействието между социални услуги в Свищовска община.  \r\nВ последните минути ще обърнем поглед и към още едно предстоящо събитие – награждаването от конкурса за рисунка, посветен на трагично загиналите в катастрофа в река Лим деца от Свищов – „Трите звездички“. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.05.28", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/05/28/2663329/evropeyski-izbori-2019-tihomir-bezlov-tsentar-za-izsledvane-na-demokratsiyata-ochakvaniyat-ryazak-spad-spryamo-gerb-ne-se-sluchi-potvardi-se-hipotezata-za-tvardiya-elektorat-na-partiyata.html", "text": "Очакваният рязък спад спрямо ГЕРБ не се случи, потвърди се хипотезата за твърдия електорат на партията. Това каза за сутрешния блок „Добро утро, България“ на  Радио „Фокус“  Тихомир Безлов, старши анализатор в Центъра за изследване на демокрацията по повод резултатите от изборите за български представители в ЕП. Още по време на кампанията стана ясно, че загуба за БСП означава проблеми с лидерството, припомни той, като прогнозира, че за левицата предстоят сътресения и напрежение. Този, който спечели поста председател на партията ще бъде в трудна позиция, уточни Белзов. „Лидерът на БСП Корнелия Нинова реши да отиде на директни избори. Не мога да преценя електората на левицата, който традиционно се съобразява с лидера и той много трудно се сменя. Корнелия Нинова всъщност е първият председател, който спечели срещу стария при избори. Всички останали от 1990 година насам са се сменяли след техни лични оставки. Доста е интересно какво ще се случи в БСП, защото все пак Нинова е одобряван лидер. Тя спечели няколко сериозни сблъсъка в партията. Същевременно виждаме много ясно между известни политици с опит в БСП. От гледна точка на интереса на левицата този сблъсък ще отслаби допълнително партията“, обясни Тихомир Безлов. Той каза още, че има различни спекулации, според които настоящият омбудсман Мая Манолова ще пробва се върне като лидер на БСП и да се кандидатира за кмет на София. Натискът върху правителството от страна на опозицията обаче временно ще отслабне, добави анализаторът.  \r\nЙоланда ПЕЛОВА", "date": "2019.05.28", "title": "Европейски избори 2019: Тихомир Безлов, Център за изследване на демокрацията: Очакваният рязък спад спрямо ГЕРБ не се случи, потвърди се хипотезата за твърдия електорат на партията"}
{"url": "http://www.focus-news.net/news/2019/05/28/2663327/burgas-todor-angelov-e-noviyat-zam-predsedatel-na-obshtinskiya-savet.html", "text": "Общинският съветник Тодор Димитров Ангелов е новият зам.-председател на Общински съвет – Бургас, предаде репортер на  Радио „Фокус“ - Бургас . Докладната записка бе внесена от председателят на Общинския съвет Константин Луков. Тя е по повод постъпило заявление в деловодството на 10 май от общинския съветник Георги Дражев, в което изразява желание да бъде освободен като зам.-председател на Общински съвет – Бургас. На същата дата в деловодството на Общинския съвет е постъпил и Протокол от заседанието на групата на общински съветници от „Заедно за Бургас“, проведено на 7 май, с решение по точка единствена група общински съветници от „Заедно за Бургас“ предложиха общинският съветник Тодор Димитров Ангелов за зам.-председател на Общински съвет - Бургас.  \r\n„Молбата ми за освобождаване е свързана със здравословен проблем, няма политически пристрастия“, коментира общинският съветник Георги Дражев. По думите му може да се наложи да отсъства. „Затова искам да имаме присъствие като група в рамките на председателският съвет. Това наложи моята молба“, каза още Дражев. Общинските съветници гласуваха с 36 - \"за\", 0 \" - против\", 1 - \"въздържал се\". \r\nДеница ДИМИТРОВА", "date": "2019.05.28", "title": "Бургас: Тодор Ангелов е новият зам.-председател на Общинския съвет"}
{"url": "http://www.focus-news.net/news/2019/05/28/2663330/plovdiv-do-1700-chasa-e-validno-ogranichenieto-na-dvizhenieto-na-patya-plovdiv-karlovo-mezhdu-selata-trud-i-graf-ignatievo.html", "text": "До 17.00 часа е валидно ограничението на движението на пътя Пловдив - Карлово между селата Труд и Граф Игнатиево. Това съобщиха от пресцентъра на  ОПУ . Причината за реорганизацията са строителни и ремонтни дейности. За времето до 17.00 часа днес автомобилите ще бъдат пропускани само в едната лента. Полицейски екипи осигуряват безопасността на движението и подпомагат трафика. Призовават се водачите да  преминават в посочената отсечка с повишено внимание и съобразена скорост.", "date": "2019.05.28", "title": "Пловдив: До 17.00 часа е валидно ограничението на движението на пътя Пловдив - Карлово между селата Труд и Граф Игнатиево"}
{"url": "http://www.focus-news.net/news/2019/05/28/2663325/evropeyski-izbori-2019-ochakva-se-liderat-na-gerb-boyko-borisov-da-napravi-analiz-na-rezultatite-ot-evroizborite.html", "text": "Очаква се днес премиерът и лидер на ПП ГЕРБ Бойко Борисов да направи анализ на резултатите от провелите се в неделя избори за Европейски парламент. Ръководството на ГЕРБ реши да изчака окончателните резултати от евровота, за да направи анализ на цялата кампания за евроизборите и изхода от нея. Изводите ще бъдат представени на пресконференция лично от Бойко Борисов. В понеделник Борисов направи първи коментар, докато инспектираше обходния път на Габрово. Тогава лидерът на ГЕРБ заяви, че е доволен от постигнатото.", "date": "2019.05.28", "title": "Европейски избори 2019: Очаква се лидерът на ГЕРБ Бойко Борисов да направи анализ на резултатите от евроизборите"}
{"url": "http://www.focus-news.net/news/2019/05/28/2663335/api-do-1800-chasa-dnes-dvizhenieto-pri-km-132-na-am-trakiya-v-posoka-sofiya-shte-se-osashtestvyava-v-izprevarvashtata-lenta-poradi-remontni-deynosti.html", "text": "До 18.00 часа днес движението при км 132 на АМ \"Тракия\" в посока София ще се осъществява в изпреварващата лента поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.05.28", "title": "АПИ: До 18.00 часа днес движението при км 132 на АМ \"Тракия\" в посока София ще се осъществява в изпреварващата лента поради ремонтни дейности"}
{"url": "http://www.focus-news.net/news/2019/05/28/2663331/kyustendil-obshtinskiyat-savet-shte-obsadi-odobryavane-na-godishniya-finansov-otchet-za-2018-godina.html", "text": "Двадесет точки са включени в дневния ред за заседанието на Общинския съвет в Кюстендил, предаде репортер на  Радио „Фокус” – Кюстендил . Заседанието ще се състои от 14.00 часа в залата на Парк-хотел „Кюстендил”. Причина за по-ранното провеждане на заседанието е предстоящо събрание на Многопрофилната болница за активно лечение „Никола Василиев” – Кюстендил. Общото събрание е насрочено за 29 май от 9.00 часа, но за тази цел Община Кюстендил трябва да излъчи свой представител, а Общински съвет да гласува по какъв начин той ще гласува по отделните точки в обявения дневен ред. Дневният ред съдържа няколко точки. Сред тях са: приемане на доклада на Съвета на директорите за дейността на дружеството за 2018 година; одобряване на годишния финансов отчет за 2018 година; освобождаване от отговорност на членовете на Съвета на директорите за 2018 година; избор и назначаване на лицензиран одитор за 2019 година; промяна в състава на Съвета на директорите; определяне на мандата на Съвета на директорите и на възнагражденията на членовете; промяна в капитала и в устава на дружеството; приемане на решение за продажба на имот, представляващ неоперативен актив, собственост на дружеството. \r\nВенцеслав ИЛЧЕВ", "date": "2019.05.28", "title": "Кюстендил: Общинският съвет ще обсъди одобряване на годишния финансов отчет за 2018 година"}
{"url": "http://www.focus-news.net/news/2019/05/28/2663324/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Правителствената криза във Виена, резултатите от неделния вот за новия състав на ЕП, първите стъпки на Брюксел след гласуването и възможните сценарии около бъдещето на Брекзит са част от основните теми, върху които акцентират водещите европейски печатни издания. \r\n***  След изборите за новия състав на Европейския парламент започва борбата за разпределението на ръководните постове в структурите на Европейския съюз, отбелязва германският национален ежедневник  Die Frankfurter Allgemeine Zeitung . \r\nВ навечерието на специална среща на върха на ЕС, водещият кандидат на Европейската народна партия (ЕНП) и ръководител на най-голямата политическа група в ЕП Манфред Вебер покани зелените, социалдемократите и либералите да обсъдят ключовите постове.  \r\nМеждувременно френският президент Еманюел Макрон, канцлерът Ангела Меркел и други техни колеги от ЕС ще проведат предварителни сондажи. Най-важният въпрос е кой ще бъде следващият председател на Европейската комисия, подчертават от редакцията. \r\n***  Австрия преживява трудни времена - правителствената криза, която възникна около аферата „Ибиса“ и последвалото падане на канцлера Себастиан Курц, е без аналог в историята на страната. Но политиката в Европа не спира, тъкмо обратното –  следващите дни и седмици са от съществено значение за бъдещето на Общността. Изглежда обаче Виена губи възможността да оказва влияние във взимането на ключовите решения в Брюксел в близко бъдеще, коментират в редакцията на водещия национален ежедневник  Der Standard . \r\nСлед падането на правителството на Курц възниква въпросът как Австрия ще бъде представена на следващите срещи на върха на ЕС. В Европейския съвет може да участват само от държавни и правителствени ръководители. Канцлерът не може да бъде представляван от негов заместник или външен министър. В случай на препятствие обаче той може да поиска от министър-председателя на друга държава да представлява съвместно интересите на Австрия в Съвета. Втората възможност: президентът да отиде в Брюксел. Той обаче не може да взима решения, тъй като е необходима санкцията на управляващия във Виена кабинет.  \r\nПодчертава се, че на днешната среща – първата след изборите за новия състав на Европейския парламент, Австрия ще бъде представена от Хартвиг Льогер, който бе натоварен със задачата да състави правителство, което да ръководи страната до изборите през септември.  \r\nОт редакцията задават реторичен въпрос: има ли шанс представител на Австрия да поеме ключов пост в ЕС? „Теоретично – да. На практика – не“, с оглед новата ситуация във Виена, пояснява изданието. \r\nСпоред вестника най-тревожна е загубата на влияние на Австрия в процесите в Общността. Ето защо президентът на страната Александер Ван дер Белен определи като приоритетна задача съставянето на правителство, което да върне доверието в управлението и най-вече да увери Брюксел в приемственост в политиката. При липсата на политическа подкрепа в парламента, наследниците на Курц ще имат трудности при вземането на всеобхватни решения или промени, като например бюджета, предупреждават от редакцията. \r\n***  В гласуването за новия състав на Европейския парламент бившият председател на Женералитата на Каталуния Карлес Пуигдемон спечели по-голяма подкрепа в региона от прекия си съперник Ориол Жункерас от Републиканска левица, съобщава електронното издание на испанския национален ежедневник  El Pais . \r\nПучдемон, който избяга от Испания, за да избегне арест след едностранната декларация за независимост от октомври 2017 г. и сега живее в Белгия, спечели 28% от гласовете в Каталуния. Жункерас, който остана в Испания и е задържан в затвора, събра 21% \r\nПартията на Пучдемон „Заедно за Каталония\", политическа платформа, която включва членове на неговата  Европейска демократическа партия (PdeCAT) и независими представители, спечели две места в Европейския парламент, поясняват от редакцията. \r\nПодчертава се, Жункерас и още трима членове на водената от него партия, бяха избрани за депутати в долната камара на испанския парламент, но правата им бяха отменени заради продължаващия процес срещу каталунските сепаратисти. \r\n***  Лидерът на Партия „Брекзит“ Найджъл Фарадж заяви, че е „изключително малко вероятно“, бъдещия лидер на консерваторите да успее да извади Великобритания от ЕС до края на октомври, пише изданието  Evening Standard .  \r\nФарадж обвини Консервативната партия, която претърпя унизителна загуба на европейските избори, че е „дълбоко разделена“, след като неговата партия спечели европейския вот.  \r\nПартия „Брекзит“ спечели 29 места в Европейския парламент, докато консерваторите претърпяха най-тежката си изборна загуба, като спечелиха само четири места.  \r\n„Консервативната партия е дълбоко разделена. Аз мисля, че е изключително малко вероятно те да изберат лидер, който да е способен да ни извади от ЕС до 31 октомври, по някакъв начин. Мисля, че истинската бариера, истинската пречка за всичко това е двупартийната система, която може и да е работила добре десетилетия, но вече не е подходяща за целта“, заяви Фарадж.  \r\nТой заяви, че Лейбъристката партия е „в по-голяма беда“ от консерваторите, след резултатите от европейските избори.  \r\nФарадж заяви, че „ако не излезем през октомври, Партия „Брекзит“ ще участва на общите избори. Ние сме готови да помогнем на всеки лидер, който е искрен, относно излизането ни от ЕС“.  \r\nФарадж заяви, че иска да бъде част от преговорния екип и да поеме някои отговорности, но другите участници в процеса „трябва да бъдат готови за Брекзит без сделка“. \r\n***", "date": "2019.05.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/28/2663336/sliven-chast-ot-grada-e-bez-voda-zaradi-povreda-na-vodoprovoda.html", "text": "Част от Сливен е без вода заради повреда на водопровода, съобщиха от  водоснабдителното дружество , обслужващо областта.. Поради авария на ул. „Желю войвода\" ще бъде прекъснато водоподаването в кв. „Ново село“, кв. „Българка“ и кв. „Сини камъни“ от 10.00 часа до 15.30 часа.", "date": "2019.05.28", "title": "Сливен: Част от града е без вода заради повреда на водопровода"}
{"url": "http://www.focus-news.net/news/2019/05/28/2663337/kardzhali-poetesata-mariana-angelova-shte-predstavi-stihosbirkata-si-tants-varhu-zharava-v-zalata-na-voenniya-klub.html", "text": "Поетесата Мариана Ангелова ще представи стихосбирката си „Танц върху жарава“, предаде кореспондент на  Радио „Фокус“ . Военен клуб - Кърджали и социалната медия Творците на Кърджали организират на 29 май от 18.00 часа в залата на Военния клуб дебютната книга на Мариана Ангелова. Любителите на изящната словесност ще се запознаят с инвенциите на авторката за „огъня, тлеещ в чернотата на въглените\", за „абаносовата\" съдба на чувствителните хора, за това, че не можем да разберем „защо окапват всеки ден листата“, за душата на дървото, която преминава в огъня, за това, че в дървото по особен начин „времето е отразено“, за „тайната красота на годините“, по жаравата на които танцуваме съдбата си. Изпълнения на флейтистката Владислава Сотирова ще добавят романтика към атмосферата на премиерата. \r\nДарина ДЕЕНИЧИНА", "date": "2019.05.28", "title": "Кърджали: Поетесата Мариана Ангелова ще представи стихосбирката си „Танц върху жарава“ в залата на Военния клуб"}
{"url": "http://www.focus-news.net/news/2019/05/28/2663338/pleven-dvizhenieto-se-osashtestvyava-v-edna-lenta-po-pat-ii-13-byala-slatina-dolni-dabnik-v-rayona-na-grad-iskar-poradi-remontni-deynosti-na-asfaltovata-nastilka.html", "text": "Движението се осъществява в една лента по път II-13 Бяла Слатина – Долни Дъбник в района на град Искър от км 86 до км 87 поради ремонтни дейности на асфалтовата настилка. Това съобщиха за  Радио „Фокус“  от Областно пътно управление – Плевен. Срокът на ремонта е 31 май. Пътните настилки в областта са сухи. Температурите са между 29° и 32°, прогнозите са за превалявания в следобедните часове. Движението по пътищата Козар Белене – Левски км 2 до км 5, Славяново – Дренов от км 16 до км 34 и Одърне – Каменец от км 24 до км 28 трябва да се осъществява с повишено внимание поради машинно подравняване на банкети. Срокът на ремонта на всички трасета е 23 май. Движението по път II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е 11 юни. До 16 юни е ограничено движението по път Ясен – Дисевица – Петърница – Катунец поради ремонт на ВиК. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.05.28", "title": "Плевен: Движението се осъществява в една лента по път II-13 Бяла Слатина – Долни Дъбник в района на град Искър поради ремонтни дейности на асфалтовата настилка"}
{"url": "http://www.focus-news.net/news/2019/05/28/2663334/ria-novosti-vuchich-prizna-zagubata-na-kosovo.html", "text": "Сърбия трябва да признае, че вече не контролира ситуацията в Косово. Съответното заяви държавният глава на западната ни съседка Александър Вучич в обръщение пред парламента в Белград, предава руската информационна агенция  РИА Новости . \r\nВучич също така подчерта, че Сърбия трябва да избере как да развие отношенията си с Косово: да „запази замразения конфликт“ или да установи контакти. \r\n„Реших да не продължавам лъжите и самозаблудата, казах на всички, че няма сръбско правителство, няма наше правителство в Косово и Метохия… трябва да спрем да заблуждаваме собственото си общество\", подчерта президентът на Сърбия в речта си. \r\nВ същото време Вучич призна, че самият той подкрепя предприемането на стъпки за подобряване на отношенията с най-младата държава на Балканите.  \r\nПризивът на Вучич към парламента и нацията за положението в Косово и Метохия продължи повече от два часа. По време на изказването си той благодари на Русия и Владимир Путин лично за помощта, оказана от тях на Белград за разрешаване на косовския въпрос.   Тереза Герова", "date": "2019.05.28", "title": "РИА Новости: Вучич призна загубата на Косово"}
{"url": "http://www.focus-news.net/news/2019/05/28/2663332/evropeyski-izbori-2019-aleksandar-andreev-tsik-oshte-5-rayonni-izbiratelni-komisii-ostava-da-predadat-protokoli-si.html", "text": "Остават 5 Районни избирателни комисии (РИК), които следва в днешния ден да донесат протоколите си. Това каза за  Агенция „Фокус“  говорителят на Централната  избирателна комисия (ЦИК) Александър Андреев.  \r\n„Процесът на предаването на протоколите тече нормално. Поне в Централната избирателна комисия няма проблем за предаването. Вече всички секционно избирателни комисии (СИК) предадоха в районните избирателни комисии (РИК) техните протоколи. Очакваме вече колегите да пристигнат и да ги предадат в ЦИК“, поясни Андреев.  \r\nНа 100% протоколите би следвало днес да са изцяло отработени в РИК-вете. „В момента, в който ги получим в ЦИК, ще бъде извършено повторното въвеждане“, добави Андреев.  \r\nДаяна ДЮЛГЕРОВА", "date": "2019.05.28", "title": "Европейски избори 2019: Александър Андреев, ЦИК: Още 5 Районни избирателни комисии остава да предадат протоколи си"}
{"url": "http://www.focus-news.net/news/2019/05/28/2663269/denyat-28-may-v-svetovnata-istoriya.html", "text": "На 28 май през 1812 г. Русия и Турция подписват Букурещкия мирен договор. Договорът се състои от 16 явни и 2 секретни клаузи. Българският въпрос не се третира в договора. На този ден през 1964 г. е образувана Организацията за освобождение на Палестина (ООП). На този ден през 1792 г. Наполеон Бонапарт пристига в Париж, за да постъпи на редовна военна служба.   поетът Томас Мур, Едуард Бенеш - чешки общественик и държавник...   Жан Вилар – френски актьор и режисьор; Луиджи Бокерини – италиански композитор и виолончелист.  2013 г. \r\nУчени от университета в италианския гр. Болоня откриват в библиотеката на учебното заведение най-стария известен ръкопис на тора от преди повече от 850 г. Използваният в петокнижието стил на повествование се отнася към традициите на древен Вавилон и съдържа текстове, които са отпаднали в по-късни екземпляри поради забрани от юдейското духовенство. 2011 г.  \r\nПрезидентът на Латвия Валтер Затлерс инициира разпускане на парламента. 2011 г.  \r\nС прекъсване от няколко години в Бенин е назначено ново правителство начело с министър-председател Паскал Купаки. 1980 г.  \r\nОткрива се първият в Иран ислямски парламент. \r\nИран е ислямска република в Югозападна Азия. До 1935 г. официалното £ наименование е Персия. Териториалната й площ е 1 648 000 кв. км. Населението наброява приблизително 63 000 000 жители. Етническото разпределение е приблизително следното: 65% персийци, 18% азербейджанци, 5% кюрди и др. Официалната за страната религия е ислям (98% шиити). Официалният език е персийски. Столицата на Иран е гр. Техеран. Паричната единица е риал. В административно отношение Иран се дели на 24 остана. Законодателният орган е еднокамарен парламент - Събрание на ислямския съвет (меджлис), в който участват 270 депутата. Избира се с тайно гласуване за срок от 4 години. 1971 г.  \r\nВ орбита е изведена космическата лаборатория “Марс 3”, която достига Марс през декември 1971 г. Модулът, движещ се в орбита, изпраща изображения и данни за планетата. Когато модулът прави опит да кацне на повърхността, контактът с него е загубен. 1964 г.  \r\nОбразувана е Организацията за освобождение на Палестина (ООП). \r\nОрганизацията за Освобождение на Палестина е политическа и паравоенна организация на палестинските араби, чиято цел е установяването на независима палестинска държава между река Йордан и Средиземно море. ООП се ръководи от Ясер Арафат от 1969 г. до смъртта му през 2004 г., когато той е наследен от Махмуд Абас (на снимката). През последните години официалната цел на ООП се определя по нов начин — създаване на държава, обхващаща Западния бряг и ивицата Газа, въпреки че значителна част от организацията не се придържа към нея. 1961 г.  \r\nСъздадена е международната неправителствена организация за защита на човешките права наречена “Амнести интернешънъл”. 1904 г.  \r\nСлед катастрофален провал в Париж Джакомо Пучини за първи път представя в Бреша кардинално преработената опера “Мадам Бътерфлай”, която постига голям успех. 1812 г.  \r\nРусия и Турция подписват Букурещкия мирен договор. Договорът се състои от 16 явни и 2 секретни клаузи, според които Русия получава Бесарабия с крепостите Хотин, Бендера, Акерман, Килия и Измаил; Молдова и Влашко се връщат на Високата порта, като турското правителство дава гаранции за съхраняване на техния автономен статут. Последица от договора е и решението на Портата да предостави на Сърбия право на вътрешна автономия. Българският въпрос не се третира в договора. 1792 г.  \r\nНаполеон Бонапарт (бъдещият император на Франция) пристига в Париж, за да постъпи на редовна военна служба. \r\nНаполеон Бонапарт е роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението. На тази дата са родени: 1944 г.  \r\nРоден е Рудолф Джулиани, бивш кмет на Ню Йорк. Роден е в Бруклин, Ню Йорк. Кмет е от 1993 г. до 2002 г. Джулиани завършва колежа на Манхатън през 1965 г., а през 1968 г. се дипломира в Ню Йоркския университет. \r\nЗапочва да работи за американското правителство от 1970 г., като заема различни постове в Министерство на правосъдието. От 1977 г. до 1981 г. има частна адвокатска практика, но от 1981 г. отново заема правителствени постове. 1925 г.  \r\nРоден е Бюлент Еджевит - турски политик и държавник. По образование е литературовед. Завършва Роберт колеж в Истанбул през 1944 г. През 1946 г. - 1950 г. работи в секретариата на пресаташето на турското посолство в Лондон. Сътрудник е на вестник \"Улус\" - централен орган на Народнорепубликанската партия (НРП) (1951 г.-1957 г.). През 1957 г. е избран за депутат в парламента. В периода 1961 г.-1965 г. е министър на труда в коалиционните правителства на И. Иньоню. В годините между 1966 г.-1972 г. е генерален секретар, от май 1972 г. - генерален председател на НРП. Министър-председател на Турция е в периода януари – ноември 1974 г. и от януари 1978 г. 1884 г.  \r\nРоден е Едуард Бенеш - чешки общественик и държавник. Бенеш е президент от 1935 г. до 1938 г., министър-председател от 1921 г. до 1922 г. и министър на външните работи от 1918 г. до 1935 г.. Той е един от инициаторите, създателите и активните функционери на т. нар. Малка Антанта. Член е на Съвета (1923-1927 г.) и председател на Комитета за сигурност (1927-1938 г.) на Обществото на народите. След нахлуването на Вермахта в Чехословакия през октомври 1938 г. подава оставка като президент и заминава в САЩ, където е професор в Чикагския университет. След II Световна война отново става президент на Чехословашката република (официално избран на 19.06.1946б г.). Насилствено е свален от поста под натиска на Съветския съюз и на Чехословашката комунистическа партия през февруари 1948 г. \r\n1779 г. \r\nРоден е поетът Томас Мур. Той учи в Дъблинския университет. Сред най-известните му поеми са “Лала Рук” (1817 г.) и “Ирландски мелодии” (1807 г.-1834 г.), в които са разработени национално-патриотични мотиви. В сборника стихове “Песни на народите” (1818 г.-1827 г.) е включен известният романс “Вечерен звън”. През 1823 г. издава сборник сатири “Басни за Свещения съюз” против реакционната политика на европейските управници. Умира на 25 февруари 1852 г. в Лондон. На тази дата умират: 1971 г.  \r\nУмира Жан Вилар – френски актьор и режисьор. Роден е на 25 март 1912 г. \r\nОт 1932 г. учи в школата на Ш. Дюлен. Дебютира на сцената на театър \"Ателие\" в Париж, където се изявява и като режисьор. В периода 1945 г.-1951 г. играе и поставя спектакли в различни парижки театри. От 1951 г. до 196 г. е директор, актьор и режисьор на Националния народен театър в Париж. Развива идеите на Р. Ролан за народния театър, дава тласък за създаването и развитието и на други народни театри в цяла Франция. Като режисьор поставя предимно класически произведения, на които придава съвременно звучене. Сред по-известните му постановки са: \"Ричард II\" от Шекспир (1947 г., изпълнител и на гл. роля), \"Смъртта на Дантон\" от Бьохнер (1948 г., Робеспиер), \"Сид\" от Корней (1949 г., кралят), \"Хенри IV\" от Пирандело (1950 г., главна роля), \"Дон Жуан\" от Молиер (1953 г., главна роля), \"Кариерата на Артуро Уи\" от Брехт (1960 г., Уи), \"Мир\" по Аристофан (1961 г.) и др. От 1947 г. е несменяем ръководител на фестивалите за драматично изкуство в Авиньон. От 1946 г. се снима в игралното кино. Автор на книгата \"За театралната традиция\" (1965 г.). 1805 г.  \r\nУмира Луиджи Бокерини – италиански композитор и виолончелист. \r\nРоден е на 19 февруари 1743 г. в град Лука, Италия. Утвърждава виолончелото като солов инструмент. Автор е на около 30 симфонии и приблизително 400 камерно-инструментални произведения, съчинения за виолончело и др. Сонатите и концертите на Бокерини са класически образци на соловата инструментална музика от ХVIII в. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.28", "title": "Денят 28 май в световната история"}
{"url": "http://www.focus-news.net/news/2019/05/28/2663340/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.28", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/28/2663339/smolyan-69-godishen-mazh-e-zadarzhan-sled-kato-e-udaril-s-bradva-bezstopanstveno-kuche.html", "text": "На 27 май в РУ-Смолян е започнато бързо производство срещу  69-годишен мъж от град Смолян, за това, в същия ден около 15.30 часа в кв. Устово, в кооперативния пазар е нанесъл удар с брадва в областта на гърба на безстопанствено куче, съобщиха от пресцентъра на  ОДМВР-Смолян . На животното е оказана медицинска помощ от ветеринарен лекар, като нараняванията му са в процес на изясняване. Местопроизшествието е посетено от дог при ОДМВР и РУ-Смолян.  Мъжът е задържан за срок от 24 часа. Работата по случая продължава.", "date": "2019.05.28", "title": "Смолян: 69-годишен мъж е задържан след като е ударил с брадва безстопанствено куче"}
{"url": "http://www.focus-news.net/news/2019/05/28/2663333/sliven-obyaveni-sa-svobodnite-mesta-za-priem-na-uchenitsite-v-1-vi-klas.html", "text": "Вече са публикувани свободните места за първото класиране за приема на учениците в I клас за учебната 2019/ 2020 г. Това съобщиха от пресцентъра на  Община Сливен . \r\nРодителите могат да се запознаят с тях от специализирания сайт за прием в меню „Класирания“. Достъпът до него се осъществява от официалния сайт на Община Сливен или директно от  . \r\nОт 13.00 часа ще бъде активиран модула за регистрация на заявленията за прием, като до края на юни ще бъдат извършени три класирания, съгласно утвърдения график. \r\nВодещ критерий при приема за учебната 2019/ 2020 г. отново е близостта на училището до постоянния/настоящия адрес на детето, като при извършване на класирането децата се разпределят в четири групи в зависимост от периода на уседналост. Родителите могат да направят проверка на регистрацията на детето по постоянен и настоящ адрес на сайта за прием. При класирането регистрационния номер, датата и часа на регистрация не се взимат предвид. \r\nПри възникнали въпроси, родителите могат да се обръщат за съдействие към училищата, както и към Ина Николова, експерт в Община Сливен.", "date": "2019.05.28", "title": "Сливен: Обявени са свободните места за прием на учениците в 1-ви клас"}
{"url": "http://www.focus-news.net/news/2019/05/28/2663342/smolyan-tovaren-avtomobil-e-izgoryal-po-patya-devin-mihalkovo-unishtozheni-sa-1500-kg-hranitelni-stoki.html", "text": "Товарен автомобил е изгорял по пътя Девин – Михалково, унищожени са 1500 кг хранителни стоки. Това съобщиха от  ОДМВР – Смолян . На 27 май 2019 г. в 15.33 часа на тел.112 е получен сигнал за пожар в товарен автомобил МАН със смолянска регистрация, собственост на едноличен търговец. Инцидентът е станал на главен път Девин - Михалково, на 3 – 4  км след разклона за с. Лясково. Предполагаемата причина за пожара е късо съединение. Няма пострадали граждани. Унищожен е товареният автомобил и около 1500 кг хранителни стоки. Спасени са около 1500 кг хранителни стоки и около 20 дка широколистна гора, намираща се в непосредствена близост. Произшествието е ликвидирано от един екип на РСПБЗН - Девин.", "date": "2019.05.28", "title": "Смолян: Товарен автомобил е изгорял по пътя Девин – Михалково, унищожени са 1500 кг хранителни стоки"}
{"url": "http://www.focus-news.net/news/2019/05/28/2663341/pechat-sarbiya-ako-balkanite-stanat-chast-ot-nato-planat-za-blokirane-na-rusiya-shte-bade-osashtestven.html", "text": "В интервю за белградското издание  „Печат“  сръбският анализатор д-р Стеван Гайич разглежда връзката между опитите за изтласкване на сръбското присъствие в Македония с плановете на Брюксел за реализиране на идеята на Пилсудски за „Междуморие\", т.е. буферна зона, която отрязва достъпа на Русия до море. Той е убеден, че след Македония ще дойде ред на Сърбия, за която - с помощта на „вредния“ план за демаркация на границата с Косово - ще бъде направен опит да бъде привлечена в НАТО. Основната цел на евроатлантиците е да блокират Русия. Коментирайки ситуацията с Македония, Гайич сравнява югозападната ни съседка със  \r\n„жаба във вряща вода“*.  Агенция „Фокус“ не се ангажира по никакъв начин с позициите, изложени по-долу в текста. \r\nРуската православна църква правилно е разбрала позицията на Съвета на Сръбската православна църква и нейното мнение за разделянето в Украйна. СПЦ подкрепи Москва и се противопостави на идеята за Константинопол, която може да раздели православния свят. Освен това СПЦ счита, че Украйна може да се превърне в опасен прецедент, който може да повдигне въпроса за македонската и черногорската църква, както и да съживи амбициите на усташите да създадат Хърватска православна църква. Мисля, че е изключително важно Русия да бъде включена в диалога между СПЦ и разколниците в Македония, особено сега, подчертава в интервюто за д-р Стеван Гайич, изследовател в Института за европейски изследвания и професор в Московския държавен университет. „Печат“ : До каква степен опитите да променят цивилизационната ориентация и да се отърват от сръбското присъствие в Македония, създавайки македонската православна църква, са свързани с плановете на Брюксел и албанския фактор, който е от значение в страната? Д-р Стеван Гайич :  От  1941 г., когато българските окупатори свалиха сръбския владика на Злетовско-струмишката епархия (Викентий Проданов), бъдещ патриарх, отношението на македонските власти към СПЦ досега не се е променило. Според ленинския принцип комунистите решили да федерализират Югославия и да изолират южната част на Стара Сърбия, Вардарската Македония, която днес се нарича Северна Македония. В този момент започва радикалната „десербизация\" на този регион. Всъщност дотогава Сърбия и България се състезаваха за тази територия. Географски, тя е свързана със Сърбия чрез Моравско-Вардарската долина. Освен това оставихме и следа от присъствието ни там. Това са паметници и наследство на нашите средновековни предци, царе, князе и всичко, свързано с борбата за освобождение, първо от турците, а след това и от двете български окупации. И накрая, този регион се събира отново със Сърбия. Настоящото македонско правителство допълнително радикализира процеса, започнал през 1941 г. и продължил в годините на комунизма в  Югославия. Тези тенденции, разбира се, се вписват в сегашните планове на Брюксел и НАТО и потвърждават ясната приемственост на атлантистката, антисръбска политика. „Печат“ : Как оценявате ситуацията в Македония след президентските избори и представянето на Протокола за присъединяване на Северна Македония към НАТО за ратифициране на Сената? Каква е геополитическата позиция на Македония днес? Д-р Стеван Гайич :  Македония е, както се казва, жаба във вряща вода. В момента, в който влезе в НАТО, тя ще загуби всяка политическа и геополитическа стойност. Македония е само обект, а не субект на политика. Мисля, че ще бъде федерализирана отвътре, разделена на албанската и македонската част, която Зоран Заев иска да „българизира\". Знаем, че е подписан Протокол за унифициране на учебниците по история, според който македонското и българското правителство празнуват Илинден заедно. Претенциите на България за присъединяването на този регион противоречи на неговите интереси, тъй като има сериозна заплаха за населението. Подобни действия биха още повече отслабили православния свят. Трябва да се разбере, че България, подобно на Македония, е обект, а не субект на политика, затова политическият й елит, който е в ЕС и НАТО, е изцяло контролиран от Вашингтон и Брюксел. Самата Македония е вътрешно фрагментирана. Вероятно държавата няма да се срине, но ще претърпи федерализация и промяна до неузнаваемост. Албанското малцинство ще заема господстващо положение във всички области. За Сърбия, която е основната плячка на НАТО, това е лошо. След Черна гора и сега Македония,  на ред идва Сърбия. Измислен е вреден план за демаркация на границата с Косово и с негова помощ ще се опитат да привлекат страната в евроатлантическата общност. Факт е, че ако бъде приет предложения модел за демаркация, Косово ще се присъедини към Албания, както вече говориха Тачи и Рама. И няма да има правни пречки за Косово да се присъедини към НАТО. Струва ми се обаче, че ако Сърбия се съгласи с всичко това, подобна стъпка ще бъде блокирана в Съвета за сигурност на ООН от Русия и Китай. „Печат“ : Дали ролята на Македония се състои само в това, че допринася за разширяването на НАТО, насочено към спиране на разпространението на „вредното руско влияние” на Балканите и прекъсване на вардарската връзка? Д-р Стеван Гайич :  Целта на напускащата Европейска комисия и НАТО е да интегрира изцяло Балканите и да въплъти идеята на полския генерал Йозеф Пилсудски за „Междуморие“, т.е. за буферната зона, която отрязва достъпа на Русия до море. Тази буферна зона трябва да се простира от Балтийско до Адриатическо и Черно море, като стена, която ще отдели Европа от Русия. Днес този план има ново име - Инициативата за трите морета, която хърватският президент Колинда Грабар-Китарович насърчава. На срещата в Дубровник през 2016 г. една от целите беше формулирана по следния начин: Европа се нуждае от енергийна независимост от Русия. За тази цел в Полша беше създаден терминал за втечнен природен газ, доставян с кораби. В Хърватия на остров Крък се планира да построи същото съоръжение и по този начин да се намали стойността на „Газпром“. Германия не иска това. Тя иска да изгради „Северен поток-2\", не се противопоставя на изграждането на „Южен поток\" или на „Турски поток“. \r\nАко Сърбия се съгласи с плана за демаркация, следващата стъпка ще бъде не само влизането й в НАТО, но също и присъединяването на Босна и Херцеговина. Ако Балканите бъдат напълно интегрирани в НАТО, планът за блокиране на Русия ще бъде изпълнен. *Какво се има предвид под „жаба във вряща вода“? \r\nПреди време, в американските колежи се провеждал експеримент, при който пускали жаба в съд с вряща вода, за да тестват нервната й система, и да проверят дали жабата е достатъчно умна да изскочи от него. И тя го правела. След това пускали жабата в съд със стайна температура, където тя спокойно си стояла и плувала, очевидно незасегната от условията на средата.  Най-накрая, поставяли съда върху котлон и бавно увеличавали температурата с всяка изминала минута. Жабата продължавала да си плува наоколо, без да забелязва какво се случва. Водата ставала все по-гореща и по-гореща, докато в крайна сметка жабата умряла.  \r\nНезависимо от факта, че жабата буквално се сварила, тя дори не се опитала да избяга от сигурната смърт. Тя дори не забелязала опасната ситуация, в която се намирала. Тереза Герова", "date": "2019.05.28", "title": "„Печат“ (Сърбия): Ако Балканите станат част от НАТО, планът за блокиране на Русия ще бъде осъществен"}
{"url": "http://www.focus-news.net/news/2019/05/28/2663343/", "text": "Община град Добрич е центърът на Златна Добруджа и всички плажове и забележителности са на кратки разстояния. Това каза за сутрешния блок „Добро утро, България“ на Радио „Фокус“ Йордан Йорданов, кмет на града. Той обърна внимание, че Добрич има изключително предимство да развива туризъм и да е притегателен и административен център за всички общини. Градоначалникът призова посетителите да не пропускат Регионалния исторически музей, където са изложени много експонати като едно от най-старите необработени съкровища открито около Дуранкулак, както и един от последните експонати – сабята на ген. Иван Колев. Кметът на Добрич допълни, че за популяризирането на града, Общината разчита на Консултативния съвет по туризъм, който предлага на общински съвет различни дейности.” В момента с колегите развиваме т.н. проект „Миниатюри“, който ще бъде реализиран през следващите години. Той ще бъде подаден през Министерството на туризма, където ще се открие такава програма. Проектът представлява сгради от миналото в Област Добрич, които ще бъдат възстановени в първоначалния им вид като макети в размери на човешки ръст. Очакваме в следващите години това да бъде построено на площ около 7 дка“, каза Йордан Йорданов. Идеите, които има Общината за бъдещия туризъм ще бъдат приятна изненада за посетителите на областта, увери кметът Йорданов.  \r\nЙоланда ПЕЛОВА", "date": "2019.05.28", "title": "Йордан Йорданов, кмет на Добрич: Община град Добрич е центърът на Златна Добруджа и всички плажове и забележителности са на кратки разстояния"}
{"url": "http://www.focus-news.net/news/2019/05/28/2663346/evropeyski-izbori-2019-atanas-zafirov-bsp-shte-vidim-kade-sa-slabostite-ni-za-da-ne-ni-gi-dopuskame-otnovo.html", "text": "Когато има загуба,  всеки трябва да понесе отговорност. Това, което ще предложим днес на Националния съвет е да стартира процес на конференции, в които да се направят анализи – да се прецени къде и как сме се представили. Това заяви Атанас Зафиров, член на ИБ на БСП по Нова ТВ, съобщиха от пресцентъра на  БСП . По думите му процедурно предстои избор на нов председател на партията, но той го приема като гласуване на нов кредит на доверие. \r\n„Ние даваме възможност на партията- на всяко ниво да бъде преценено кой как се е справил. Ако една местна организация не е доволна от представянето в кампанията и действията на ръководството, тя може да го смени и обратното”, коментира още Зафиров. Той отбеляза, че гражданската квота в листата на „БСП за България” е допринесла съществено за по-добрия резултат от предишните европейски избори. \r\n„Липсваше ентусиазъм в тези избори. Хората са уморени от политиката, отвратиха се от нея. Това даде отражение на резултата и избирателната активност”, изрази мнение Зафиров. \r\n„Анализът предстои – ще видим къде са слабостите ни, за да не ги допускаме отново. След изборите казахме, че ще направим преценка на ситуацията относно връщането ни в парламента. Днес ще гласуваме предложението да се върнем в парламента с конкретни цели – внасяне на закона за КОНПИ и пакет от законодателни промени в съдебната система.", "date": "2019.05.28", "title": "Европейски избори 2019: Атанас Зафиров, БСП: Ще видим къде са слабостите ни, за да не ни ги допускаме отново"}
{"url": "http://www.focus-news.net/news/2019/05/28/2663345/obshtinskiyat-savet-v-kazanlak-reshi-starozagorskiyat-mitropolit-kiprian-da-bade-udostoen-sas-zvanieto-pocheten-grazhdanin-na-kazanlak.html", "text": "Общинският съвет реши Старозагорският митрополит Киприан да бъде удостоен със званието „Почетен гражданин на Казанлък”, предаде кореспондент на  Радио „Фокус” . Предложението е внесено от кмета Галина Стоянова. По предложение на кмета и с решение на ОбС с вписване в Почетната книга на Казанлък бяха удостоенина Веселин Шивачев и Мария Стоянова.  \r\nЗванията се присъждат по повод Празника на Казанлък и в съответствие с Наредбата за символиката на община Казанлък, за именуване и преименуване на обекти с общинско значение и за паметниците и другите възпоменателни знаци на територията на общината.  \r\nПредложението за удостояване на Старозагорския митрополит Киприан със званието „Почетен гражданин на град Казанлък“ е за личност, допринесла за развитието и просперитета на Казанлък в духовната сфера и културното наследство, както и за укрепването на баланса между различните вероизповедания. \r\nСтарозагорският митрополит Киприан (Огнян Добринов Казанджиев) е роден през 1976 г. в Казанлък. През 1995 г. завършва средно музикално образование в Казанлък. През 1996 г. приема монашеството в Рилския манастир. През същата година, в Павел баня е ръкоположен за йеродякон и за йеромонах в Стара Загора. \r\nСледва в Богословския факултет при СУ „Св. Климент Охридски“ и през 2003 г. е възведен в архимандритско достойнство. Няколко години след това, през 2006, е изпратен на послушание от Светия Синод като протосингел на епархията на САЩ, Канада и Австралия. \r\nПрез 2016 г. той е избран за Старозагорски митрополит. \r\nМитрополит Киприан донесе благодатния огън от Божи гроб за 140-годишнина от Освобождението на България. \r\nЕдно от предложенията за вписване в почетната книга на Казанлък е за Веселин Шивачев за принос и постижения в образованието, изкуството и културата.  \r\nВеселин Шивачев отдава живота си за развитието на Казанлък. Работи като преподавател и ръководител, администратор и организатор, бил е и директор на Детска музикална школа. Автор е на книгите „Музикалният театър на Казанлък“ и „Извор на таланти“. В момента подготвя сборник посветен на 160-годишнина от основаването на читалище „Искра-1860“. \r\nДругото предложение за вписване в почетната книга е за Мария Стоянова за обществено-полезна дейности, постижения в изкуството и културата. \r\nМария Стоянова започва творческия си път като балерина и е изиграла множество главни роли в над 25 оперни и оперетни спектакъла. 27 години пее в хор, а от 12 е професионална актриса в театър „Любомир Кабакчиев“. Има издадена и автобиографична книга „Един живот и още нещо“. \r\nЦеремонията по награждаването на тримата ще се състои в рамките на Тържествената сесия на Общинския съвет в Казанлък на 31 май. \r\nСлавяна ГАЙДАРОВА", "date": "2019.05.28", "title": "Общинският съвет в Казанлък реши Старозагорският митрополит Киприан да бъде удостоен със званието „Почетен гражданин на Казанлък”"}
{"url": "http://www.focus-news.net/news/2019/05/28/2663347/zhivko-tabakov-obshtinski-savet-burgas-otkakto-sam-obshtinski-savetnik-za-prav-pat-mi-se-sluchva-nyakoy-da-mi-tsenzurira-dokladni-zapiski-koito-sam-vnesal-v-dnevniya-red.html", "text": "Откакто съм общински съветник за пръв път ми се случва някой да ми цензурира докладни записки, които съм внесъл в дневния ред на Общински съвет. Това каза по време на редовното заседание на Общински съвет - Бургас общинският съветник Живко Табаков във връзка с две негови докладни записки, които не бяха допуснати в дневния ред, предаде репортер на  Радио „Фокус“ - Бургас .  Според общинския съветник едната докладна записка е за подмяна на осветлението по крайбрежната алея на Бургас, а втората за избор на временна комисия за елементите на градското изменение и инфраструктурата. „За да се стигне до внасянето на докладната записка съм провел няколко срещи със служители на Община Бургас, включително и Чанка Коралска“, заяви Табаков. Той уточни, че сумата, която е посочил за подмяна на осветлението е до 25 000 лева, след като е направил проучване на пазарните цени. „Цената за крайбрежната алея може да е от 1000 лева. Бизнесът в тази част на Бургас бива преследван и бургаски общински съветници. Бил съм свидетел на много докладни, които не са били подкрепени, но са влизали в дневния ред“, каза още общинският съветник. Живко Табаков предложи на двете докладни да бъдат подложени на гласуване и да влязат в дневния ред., но председателят на ОбС Констатин Луков обаче заяви, че няма такава точка в правилника и няма как да проведе подобно гласуване. \r\nДеница ДИМИТРОВА", "date": "2019.05.28", "title": "Живко Табаков, Общински съвет - Бургас: Откакто съм общински съветник за пръв път ми се случва някой да ми цензурира докладни записки, които съм внесъл в дневния ред"}
{"url": "http://www.focus-news.net/news/2019/05/28/2663351/veliko-tarnovo-zadarzhan-e-lek-avtomobil-obyaven-za-mezhdunarodno-izdirvane.html", "text": "Задържан е лек автомобил, обявен за международно издирване. Това съобщиха от  Областна дирекция на МВР – Велико Търново . Около 17.00 часа на 27 май при проверка на неправилно паркиран лек автомобил „Ауди“ е станало ясно, че возилото се издирва от 2015 г. от Нидерландия. То е иззето. За случая са уведомени компетентните служби.", "date": "2019.05.28", "title": "Велико Търново: Задържан е лек автомобил, обявен за международно издирване"}
{"url": "http://www.focus-news.net/news/2019/05/28/2663352/sport-tri-macha-ot-programata-na-rolan-garos-za-ponedelnik-shte-se-doigrayat-dnes.html", "text": "Три мача от първия кръг на Ролан Гарос не бяха доиграни в понеделник и ще бъдат довършени днес. Бианка Андрееску и Мари Бузкова, както и Куруми Нара и Далила Якупович спряха игра при резултат 1:1 сета. Последната двойка ще определи съперницата на Серина Уилямс в следващия етап на турнира.  \r\nКайл Едмънд и Жереми Шарди играха близо 4 часа, преди двубоят им да бъде прекъснат при резултат 5:5 в решителния пети сет.", "date": "2019.05.28", "title": "Спорт: Три мача от програмата на Ролан Гарос за понеделник ще се доиграят днес"}
{"url": "http://www.focus-news.net/news/2019/05/28/2663350/varna-chast-ot-grada-e-s-narusheno-vodopodavane-zaradi-avariya.html", "text": "Част от града е с нарушено водоподаване заради авария. Това съобщиха за  Радио „Фокус“ – Варна  от водното дружество, обслужващо областта. Засегнати са абонатите от бл. 10 до бл. 13, Селскостопански двор, ОУ „Св. Патриарх Евтимий“ и Детска градина „Детски свят“ в кв. „Вл. Варненчик“. Очаква се нормалното водоснабдяването да бъде възстановено до около 13.00 часа. Към момента няма информация за други засегнати райони. \r\nБояна АТАНАСОВА", "date": "2019.05.28", "title": "Варна: Част от града е с нарушено водоподаване заради авария"}
{"url": "http://www.focus-news.net/news/2019/05/28/2663353/sofiya-tramvay-po-liniya-10-e-avariral-za-kratko-na-bul-cherni-vrah.html", "text": "Tрамвай по линия 10 е аварирал за кратко на бул. „Черни връх“. Инцидентът е станал около 8.30 часа в района на бул. „Черни връх“ и ул. „Елин връх“ в посока бул. „България“. Това съобщи за  Агенция „Фокус“  ръководителят на отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Петков. Авариралата мотриса е била прикачена от следващата след около 10 минути“, уточни Пеков.   \r\nПреди седмица по същата линия 10 на бул. „Константин Величков“ са били блокирали спирачките на трамвай. Тогава мотрисата е била подменена.  \r\nДаяна ДЮЛГЕРОВА", "date": "2019.05.28", "title": "София: Tрамвай по линия 10 е аварирал за кратко на бул. „Черни връх“"}
{"url": "http://www.focus-news.net/news/2019/05/28/2663349/stara-zagora-v-grada-shte-se-provedat-konkursi-i-demonstratsii-s-kucheta-na-1-yuni.html", "text": "За трета поредна година на 1-ви юни от 17.00  часа пъстър празник ще събере любители на кучета и техните компаньони на поляната до кучешката градина „Куйбишевска“ в Стара Загора. Това съобщиха от пресцентъра на  Община Стара Загора . Събитието предвижда забавни демонстрации с кучета, игри с децата и много награди, песни и танци, изпълнени от талантливите малки старозагорчета от ДЮТС „Броеничка” и ВГ „Звездопад”. Организатори са Кучешко училище „Кучилище”, с подкрепата на Община Стара Загора.  \r\nЗа първи път в програмата ще има конкурс „Моят прекрасен домашен любимец”, в две категории - екстериор и послушание. Специално в празника ще се включат с демонстрация полицейските кучета, а за всички деца и гости ще има информационна зона, в която ветеринарни специалисти ще дават съвети за добра грижа и хигиена, профилактика и хранене на техните домашни любимци.  \r\nОрганизаторите канят децата да участват в конкурса и да покажат колко добри и послушни са техните любимци, затова няма ограничения за породата  и големината. Категориите са две - външен вид и послушание  (изпълнение на всякакви команди и номера), а за победителите ще има много награди. Записването стартира от 16.30 часа на място.  \r\nВсяко издание има мото, което цели да възпитава добро и толерантно отношение към животните, да показва, че кучетата могат да бъдат отлични приятели и спътници, когато са възпитани от своите стопани.  \r\nТази година, в програмата ще се включат две кучета от приюта, които търсят дом и ще покажат, че бездомните кучета също могат да бъдат чудесни домашни любимци ,еднакво достойни като породистите, и заслужават да бъдат осиновени.", "date": "2019.05.28", "title": "Стара Загора: В града ще се проведат конкурси и демонстрации с кучета на 1 юни"}
{"url": "http://www.focus-news.net/news/2019/05/28/2663355/burgas-obshtinskiyat-savet-prie-godishnite-finansovi-otcheti-na-obshtinskite-ednolichni-targovski-druzhestva-za-2018-godina.html", "text": "Общинският съвет прие годишните финансови отчети на общинските еднолични търговски дружества за 2018 година, предаде репортер на  Радио „Фокус“ - Бургас . През 2018 г. общинските търговски дружества са извършили инвестиции със собствени средства в размер на 1 846 хил. лв. По решение на Общински съвет – Бургас през 2018 г., с преотстъпения дивидент, общинските лечебни заведения закупиха медицинска апаратура на стойност 491 хил. лв. За нуждите на лечебните заведения през 2018 г. са осигурени и 200 хил. лв. от бюджета на община Бургас, които са инвестирани в апаратура или в подобряване на сградния фонд. С решението днес Общински съвет - Бургас задължава управителите на общинските търговски дружества да публикуват в Търговския регистър годишните финансови отчети, приети от Общото събрание в изпълнение на чл.38, ал.1, т.1 от Закона за счетоводството. \r\nДеница ДИМИТРОВА", "date": "2019.05.28", "title": "Бургас: Общинският съвет прие годишните финансови отчети на общинските еднолични търговски дружества за 2018 година"}
{"url": "http://www.focus-news.net/news/2019/05/28/2663354/evropeyski-izbori-2019-vyara-emilova-bsp-prodalzhavame-napred-nyama-da-predadem-horata-koito-ni-povyarvaha.html", "text": "\"Искаме да благодарим на всички наши избиратели, членове, симпатизанти, които дадоха подкрепата и доверието си за БСП  в този важен момент за България и за нас. Продължаваме напред и няма да ги предадем. Ще продължим да се борим за политиките, които сме защитавали до момента\".  Това заяви пред БСТВ Вяра Емилова - член на ИБ на НС на БСП, съобщиха от пресцентъра на  партията . Тя подчерта, че тези политики са записани във \"Визия за България\" - повишаване на доходите, защита на социалните права, за подобряване на здравеопазването и образованието, за да осигурим достоен живот на българските граждани. \r\nВяра  Емилова каза, че левицата ще изнесе тези битки, както и борбата с корупцията, на европейската сцена със своите евродепутати, начело с Елена Йончева.  \r\nЕмилова обясни, че днес на заседание на НС на БСП предстои да бъде направен предварителен анализ на резултатите и кампанията. \"Въпреки че отчетохме загуба на тези избори, БСП вдига мандатите си от предните европейски избори с един, за разлика от всички политически партии  - те или намаляват, или запазват броя на евродепутите си\", заяви Емилова. Тя обясни, че другият плюс за левицата е, че вдига подкрепата си  като брой гласове от предните европейски избори с поне 30 хиляди, докато за другите политически сили спадът е с около 100 хиляди гласа.   \r\nВяра Емилова заяви, че ниската избирателна активност е била един урок за всички политически партии, че посланията и действията, които имат не са достатъчно чуваеми от българско общество. \"Ние сме страната с най-ниска избирателна активност. Тя позволи да излезе на повърхността купеният вот, корпоратвиният вот. Това не е добре за нито една от политическите партии и трябва да ни бъде за урок\", каза още тя. По думите ѝ през следващите месеци до местните избори или предсрочните парламентарни, политически партии трябва така да се насочат към всички избиратели, за да бъдат разпознаваеми и техните послания да бъдат чувани. Тя подчерта, че разцеплението в ГЕРБ е видимо и затова се е наложило да търсят и коалиционен партньор. \"Сега и те имат 5 евродепутати, защото единият е на СДС\", обясни Вяра Емилова. \r\nКато друго важно решение, което НС на БСП трябва да вземе, Емилова отбеляза връщането на ПГ на \"БСП за България\" в Народното събрание. Като основни приоритети на социалистите в парламента тя посочи закона за КОНПИ и закона за съдебната власт. \r\nТрябва да се вземе решение да се даде старт на процедурата за номинации за председател на БСП, който да бъде избран от цялата партия.", "date": "2019.05.28", "title": "Европейски избори 2019: Вяра Емилова, БСП: Продължаваме напред, няма да предадем хората, които ни повярваха"}
{"url": "http://www.focus-news.net/news/2019/05/28/2663358/dobrich-obshtinskiyat-savet-prie-izmenenie-i-dopalnenie-na-naredbata-za-reda-i-usloviyata-za-nastanyavane-pod-naem-i-razporezhdane-s-zhilishta-ot-obshtinskiya-zhilishten-fond.html", "text": "Общинският съвет прие изменение и допълнение на Наредбата за реда и условията за установяване на жилищни нужди, за настаняване под наем и разпореждане с жилища от общинския жилищен фонд , предаде кореспондент на  Радио „Фокус” – Варна . Промените касаят текстове от нормативната уредба. Те са резултат от постъпили в Административен съд - Добрич два протеста, свързани с установено противоречие в текстове от четири члена в тази наредба. Изменя се разпоредбата на  чл.6, ал.2,т.1, като се отменя думата „български“ и се допълва „физическо лице”. Новата редакция гласи: „Поне един член от семейството/домакинството е физическо лице с постоянен и настоящ адрес на територията на Община град Добрич пет години без прекъсване”. В чл.30, т.1 „Резервните жилища са предназначени да осигурят временно жилищна площ, за срок от 6 месеца, но не по-дълъг от 2 години, на лица, чиито жилища са станали негодни за обитаване в резултат на природни и стихийни бедствия и аварии, или на други изключителни обстоятелства, или са застрашени от самосрутване” се отменя изразът „или на други изключителни обстоятелства“. В чл.49 бе създадена нова алинея 8, която обедини предварително предложените, съответно: ал.7а: „Заплащане на цената и дължимите местни данъци, такси и други разноски след определения срок по ал.5 е недопустимо.”; ал.7б: „Сключване на договор за продажба въз основа на заплащане извършено след определения срок по ал.5 е недопустимо.” ал.7в: „Внесените след определения срок по ал.5 суми подлежат на връщане по банков път по сметка на лицето - вносител.”. Целта на внесените и приети от общинските съветници промени е да се постигне по-добро управление на общинската собственост в полза на гражданите при спазване на изискванията на законност и на правовата държава, е посочено в докладната записка от кмета Йордан Йорданов. \r\nЖулиета НИКОЛОВА", "date": "2019.05.28", "title": "Добрич: Общинският съвет прие изменение и допълнение на Наредбата за реда и условията за настаняване под наем и разпореждане с жилища от общинския жилищен фонд"}
{"url": "http://www.focus-news.net/news/2019/05/28/2663356/dobrich-odobreno-e-predlozhenie-za-predostavyane-na-bezlihven-zaem-ot-byudzheta-na-obshtinata-po-proekt-podobryavane-na-vrazkata-s-ten-t-mrezhata-v-transgranichniya-region-medzhidiya-dobrich.html", "text": "Одобрено е от общинските съветници предложение за предоставяне на временен безлихвен заем от бюджета на Общината по проект „Подобряване на връзката с TEN-T мрежата в трансграничния регион Меджидия – Добрич“, предаде кореспондент на  Радио „Фокус” – Варна . Проектът е по Програма „Интеррег V-А Румъния – България“. Безлихвеният заем може да е в размер до 5 млн. 702 хил. лв. с цел разплащане на разходи по изпълнение на проекта. Срокът за възстановяване на заема е след одобрение на  искания за плащане от Управляващия орган на програмата. Разходите във връзка с Проекта са свързани единствено и само с разплащания с фирмите изпълнителки на строително монтажните работи по двете обособени улични позиции. Изпълнителите са избрани съгласно изискванията на ЗОП и изборът им е верифициран от контролните органи на България и Румъния. Основната дейност по проекта е ремонт и реконструкция на важни за градската среда транспортни връзки, като улица „Никола Петков“ и булевард „Добруджа“ в частта от кръстовището с булевард „Добричка Епопея“ до пътен възел с околовръстния градски пръстен. Ремонтът на булеварда включва и важно мостово съоръжение над ЖП линията Варна-Кардам-Констанца.  \r\nЖулиета НИКОЛОВА", "date": "2019.05.28", "title": "Добрич: Одобрено е предложение за предоставяне на безлихвен заем от бюджета на Общината по проект „Подобряване на връзката с TEN-T мрежата в трансграничния регион Меджидия – Добрич“"}
{"url": "http://www.focus-news.net/news/2019/05/28/2663357/kardzhali-izsledovatelka-na-pravoslavnata-kultura-na-balkanite-prez-osmanskiya-period-po-balgarski-izvori-ot-18-ti-vek-otkri-izlozhba-v-art-galeriyata.html", "text": "Изследователка на Православната култура на Балканите през Османския период по български извори от 18-ти век от Турция, откри изложба в общинската Арт галерия. Това съобщи на  Радио „Фокус“  Радост Николаева, директор на „Движене Кръг“. Докторантката от Историческия факултет на Университета „Улудаг” в Бурса Нергис Имамоглу, родом от село Мост, пише дисертациата си за православната култура от български извори. Тя е направила теренно изследване и е изложила пана, които показват части от нейното пътуване и проучвания в региона на Родопите - житейски разкази от интервюта, истории, легенди, песни и наблюдения на местните традиционни житейски практики. В паралелна експозиция могат да се видят също 43 оригинални творби на фотографа-изследовател Димитър Кутелов от сгради в Източните Родопи –  местни къщи, чешми с надписи, комини и врати от домове, стари над 150 години, на култови сгради и местности. Изложбата е част от програмата на „Мултикултурният град”.  \r\nДарина ДЕЕНИЧИНА", "date": "2019.05.28", "title": "Кърджали: Изследователка на православната култура на Балканите през Османския период по български извори от 18-ти век откри изложба в Арт галерията"}
{"url": "http://www.focus-news.net/news/2019/05/28/2663359/tass-etsb-puska-v-obrashtenie-novi-banknoti-ot-100-i-200-evro.html", "text": "От вторник, 28 май, Европейската централна банка (ЕЦБ) пуска в обращение нови банкноти от 100 евро и 200 евро, предава руската информационна агенция  TACC . \r\nУточнява се, че ще бъдат отпечатани нови банкноти на стойност три милиарда евро. Старите ще бъдат постепенно изтеглени от търговските мрежи, но ще останат средство за плащане. \r\nНа новите банкноти е изобразен портрет на героинята от древногръцката митология - Европа. Нейният образ е под формата на воден знак върху холографска вертикална ивица. Друг отличителен знак - числата 100 и 200 в долния ляв ъгъл ще променят цвета си от синьо към тъмно зелено, в зависимост от ъгъла на наклона. При накланяне холографските изображения ще се появят като знак за единна валута. \r\n„Тези елементи на защита ще усложнят фалшифицирането на банкнотите\", увери Йоханес Берман, говорител на борда на Германската централна банка. \r\nПървото нещо, което най-вероятно ще бъде забелязано от гражданите, е релефът на банкнотата – тя има ясно осезаемите линии от двете страни. \r\nПо-рано - през 2013, 2014, 2015 и 2016 г. - финансовият регулатор пусна в обращение актуализирани банкноти от 5 евро, 10 евро, 20 евро и 50 евро. Банкнотите от 500 евро няма да бъдат актуализирани, тъй като ЕЦБ реши да се откаже от тях, припомня агенцията. Тереза Герова", "date": "2019.05.28", "title": "ТАСС: ЕЦБ пуска в обращение нови банкноти от 100 и 200 евро"}
{"url": "http://www.focus-news.net/news/2019/05/28/2663360/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече поддръжката и стопанисването на туристическите и културни обекти на територията на община Пещера. Събеседник по темата ще бъде Димитър Павлов, експерт по културата в Общината. Ще ви разкажем и за празничната програма по случай Деня на детето 1 юни в Пещера. От директора на Професионалната гимназия по хранително-вкусови технологии в града Славия Златанова ще разберем какви са най-предпочитаните специалности от учениците и как помага местния бизнес на образованието. Телефоните за връзка със студиото са 0885 606692 и 034  420020.", "date": "2019.05.28", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/05/28/2663362/d-r-volodya-popov-rim-pleven-na-31-may-shte-predstavim-knigata-istoricheskiyat-muzey-i-muzeynoto-delo-v-pleven-1903-1978-g-s-avtor-prof-mihail-grancharov.html", "text": "На 31 май ще представим книгата „Историческият музей и музейното дело в Плевен 1903 - 1978 г.” с автор проф. Михаил Грънчаров. Това каза за  Радио „Фокус“  д-р Володя Попов, директор на РИМ - Плевен. ,,На 31 май от 14.00 часа в експозиция „История на България XV-XIX в.” на РИМ – Плевен проф. Вера Бонева ще представи официално книгата“, посочи д-р Володя Попов. ,,Изданието е по културен проект „Научна монография – „Михаил Грънчаров - Историческият музей и музейното дело в Плевен 1903-1978” и е в памет на проф. М. Грънчаров (1949 - 2009), финансиран със съдействието на Община Плевен. Проф. Михаил Грънчаров е бил директор на РИМ - Плевен.  \r\nИзданието излезе от печат в навечерието на 24 май.  \r\nВиолета КРЪСТЕВА", "date": "2019.05.28", "title": "Д-р Володя Попов, РИМ - Плевен: На 31 май ще представим книгата „Историческият музей и музейното дело в Плевен 1903 - 1978 г.” с автор проф. Михаил Грънчаров"}
{"url": "http://www.focus-news.net/news/2019/05/28/2663348/tanjug-sarbiya-v-severno-kosovo-arestuvaha-13-sarbi.html", "text": "Около 8:30 часа местно време (9:30 часа българско време) специални части на РОСУ арестуваха  в северната част на най-младата държава на Балканите 13 сърби, всичките от които - членове на косовската полиция, предава държавната информационна агенция на западната ни съседка  Tankug , като се позовава на източник.  \r\nПред агенцията е потвърдено, че Министерството на вътрешните работи в Белград е привело в пълна бойна готовност специалните полицейски звена по повод активността на РОСУ в Северно Косово. Уточнява се, че сърбите са задържани при опит за влизане в град Зубин поток. \r\nНе се привежда информация за причините за ареста.  Тереза Герова", "date": "2019.05.28", "title": "Tanjug (Сърбия): В Северно Косово арестуваха 13 сърби"}
{"url": "http://www.focus-news.net/news/2019/05/28/2663361/blagoevgrad-ansambal-pirin-shte-iznese-kontsert-v-harvatskiya-grad-chakovets.html", "text": "Ансамбъл „Пирин“ ще представят творчеството си в Чаковец, Хърватия. Това съобщиха от пресцентъра на  Община Благоевград . На 29 май музикантите ще представят българския фолклор по време на честванията по повод празника на Чаковец.  Концертът ще започне в 19.00 часа в Културен център - Чаковец. От 2015 година Благоевград и хърватския град са побратимени. На официална визита през 2015 година в Чаковец, Хърватска кметът Стйепан Ковач и кметът на община Благоевград д-р Атанас Камбитов подписаха споразумение за партньорство и побратимяване на двата града. \r\nАнсамбъл ”Пирин” е изнесъл близо 8000 концерта пред повече от 6 милиона зрители и слушатели у нас в почти 70 страни по всички континенти на света. Благоевградските музиканти, солисти и танцьори са гастролирали на десетки световноизвестни сцени и са изправяли на крака публиката в най-големите градове.", "date": "2019.05.28", "title": "Благоевград: Ансамбъл „Пирин“ ще изнесе концерт в хърватския град Чаковец"}
{"url": "http://www.focus-news.net/news/2019/05/28/2663365/veliko-tarnovo-vremenno-dvizhenieto-po-pat-i-4-veliko-tarnovo-shumen-pri-razklona-za-lyaskovets-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-4 Велико Търново - Шумен в участъка Шереметя - Козаревец при разклона за Лясковец се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на \"Пътна полиция\".", "date": "2019.05.28", "title": "Велико Търново: Временно движението по път I-4 Велико Търново - Шумен при разклона за Лясковец се осъществява в една лента поради пътнотранспортно произшествие"}
{"url": "http://www.focus-news.net/news/2019/05/28/2663370/gabrovo-lek-avtomobil-e-izgoryal-pri-pozhar-v-selo-rachevtsi.html", "text": "Лек автомобил е изгорял в село Рачевци. Сигналът за пожара е подаден в 18.13 часа, на тел. 112, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е унищожил изцяло превозното средство. Данни за пострадали граждани няма. Причините са в процес на изясняване, а произшествието е ликвидирано от два екипа огнеборци от Габрово.  \r\nМалко преди полунощ е получено обаждане и за пожар на балкон в жилищен блок в областния център. Причината е забравен котлон. Данни за сериозни щети и пострадали няма. Тук огънят е потушен от четирима пожарникари от Габрово. \r\nЛуиза ТРАНЧЕВ", "date": "2019.05.28", "title": "Габрово: Лек автомобил е изгорял при пожар в село Рачевци"}
{"url": "http://www.focus-news.net/news/2019/05/28/2663366/blagoevgrad-nyakolko-muzikalni-festivala-shte-se-provedat-v-grada-prez-yuni.html", "text": "Няколко музикални фестивала ще се проведат в града през юни. Това съобщиха от пресцентъра на  Община Благоевград . Юни месец в Благоевград започва с музика и посреща гости изпълнители от световната сцена. След майските фестивали, които отминаха при голям интерес, идва ред на летните изживявания и едни от най-чаканите музикални събития в България.  \r\nМузикалният маратон започва на 7 юни в Благоевград с Второто издание на „Jumaya Stage Festival”, финансиран по фонд „Култура“. На голямата сцена пред „Stage Bar” по време на двата фестивални дни ще се качат невероятните изпълнители от  „Мерудия“, които ще донесат нестандартен вкус на вече любимия фестивал. Тази година на сцената на „Jumaya Stage Festival”  излизат и запомнящите се изпълнители от Акага, Д2 и Любо Киров, Echoo Balkan Samba, Fa Rock, Leontas, Sevi.  \r\nМузикалните изкушения продължават на 14 и 15 юни, когато за първи път в Благоевград започва Благоевград БГ Voice – детски музикален фестивал за вокална и вокално-инструментална музика, за рок, поп и джаз изпълнения.  Концертите започват в 10.00 часа в парк „Македония“ на сцената на БГ Радио.  В рамките и на двата дни най-големите естрадни и поп музиканти на България ще пеят за Благоевград. Два зрелищни концерта ще представят любимите изпълнители на БГ Радио.  \r\n„Francofolies.Blagoevgrad” започва на 21 юни. В рамките на два фестивални дни Благоевград ще приеме звезди от световен ранг. На сцената в парк „Македония“ излизат познатите на всички Dan Balan, LP, Kendji Girac, Caravan Palace, Morandi, Kottarashky. \r\nМесец юни ще завърши с театрален фестивал „Талантино“. Това ще бъде седмото издание на преглед на театралните школи. Театралното предизвикателство започва на 25 юни и ще продължи до 29 юни в сградата на бивш Младежки дом- Благоевград.  \r\nТова са само част от изненадите, които Община Благоевград е подготвила за жителите и гостите на града.   \r\nОбщина Благоевград кани всички любители на красивите изживявания да бъдат част от наситените арт събития през целия летен месец юни.", "date": "2019.05.28", "title": "Благоевград: Няколко музикални фестивала ще се проведат в града през юни"}
{"url": "http://www.focus-news.net/news/2019/05/28/2663369/kardzhali-dve-detsa-sa-postradali-pri-katastrofa-na-krastovishteto-mezhdu-ulitsite-san-stefano-i-otets-paisiy.html", "text": "Две деца на 8 и 10 години са пострадали леко при катастрофа около 22.00 часа снощи в Кърджали. Това съобщиха от  ОДМВР - Кърджали . Момичетата пътували в „Мерцедес“, управляван от  37-годишна. На кръстовището между улиците „Сан Стефано“ и „Отец Паисий“ „Сеат“, управляван от 45-годишен, отнел предимство и последвал сблъсък с лекия автомобил „Мерцедес“. Децата били прегледани в Спешното отделение и освободени. Тестовете за алкохол на шофьорите са с отрицателен резултат. Съставен е акт по ЗДвП на водача, причинил произшествието.", "date": "2019.05.28", "title": "Кърджали: Две деца са пострадали при катастрофа на кръстовището между улиците „Сан Стефано“ и „Отец Паисий“"}
{"url": "http://www.focus-news.net/news/2019/05/28/2663363/agentsiya-mitnitsi-mitnicheski-sluzhiteli-otkriha-1800-kutii-tsigari-v-taynik-na-patnicheski-mikrobus.html", "text": "Митнически служители от Главна дирекция „Митническо разузнаване и разследване“ /ГД МРР/ откриха 1800 кутии /34 000 къса/ цигари в тайник на пътнически микробус с българска регистрация. Това съобщиха от пресцентъра на  Агенция \"Митници\" . Микробусът, управляван от български гражданин, е напускал страната през ГКПП Дунав мост –Русе на 25.05.2019 г., привечер и е селектиран за щателна митническа проверка, включително с мобилна рентгенова система. Митническите служители установяват наличието на специално изграден тайник в пода на превозното средство, под задните седалки. В тайника са открити 1800 кутии цигари от 6 различни търговски марки, всички с валиден български акцизен бандерол. Шофьорът на микробуса е признал в писмените си обяснения, че сам е изработил тайника, твърдейки, че превозва цигарите за сватба на свой роднина в Германия. При проверката, той не е представил необходимия придружителен документ за цигарите, според изискванията на Закона за акцизите и данъчните складове. Когато количествата са над лимитите за лична употреба, акцизните стоки, освободени за потребление на територията на страната (облепени с валиден български бандерол), следва да се превозват за друга държава - членка на ЕС с опростен придружителен документ. \r\nДруги 1230 кутии /24 600 къса/ цигари с български акцизен бандерол и без придружаващ документ по ЗАДС, са открити в личен багаж, също на български гражданин, при митническа проверка на служители от ГД МРР в района на ГКПП Силистра на 24.05.2019 г. \r\nСъщо на 24.05.2019 г., митнически служители на Митнически пункт Калотина откриват 828 кутии /16 560 къса/ цигари от различни търговски марки с български акцизен бандерол, при проверка на напускащ страната лек автомобил, управляван от български гражданин. Шофьорът не е представил документ по ЗАДС за превозваните цигари. \r\nОткритите общо 3858 кутии цигари при тези три случая са иззети. Срещу нарушителите са съставени актове за установените административни нарушения.", "date": "2019.05.28", "title": "Агенция \"Митници\": Митнически служители откриха 1800 кутии цигари в тайник на пътнически микробус"}
{"url": "http://www.focus-news.net/news/2019/05/28/2663373/sofiya-bezplatno-izsledvane-za-hepatit-s-shte-se-provezhda-v-umbal-sv-ivan-rilski-ot-29-may-do-19-yuni.html", "text": "В столичната УМБАЛ „Св. Иван Рилски“ ще изследват безплатно за хепатит С от 29 май до 19 юни вкл. между 8.00 и 14.00 часа. Това съобщиха от пресцентъра на  лечебното заведение . Тестовете, които ще бъдат използвани, са иновативни, с изключително голяма точност (98%) и дават резултат в рамките на 10 минути.  Не е необходимо изследващите се да са гладни и жадни. За самото изследване е нужна само 1 капка кръв, взета от пръста на ръката. \r\nВ случай, че резултатът е положителен, тестът ще бъде повторен. Ако заразяването с хапатит С се потвърди, пациентите ще получат безплатна консултация с гастроентеролог и ще бъдат насочени за лечение. В УМБАЛ „Св. Иван Рилски“ се намира най-големият Център за лечение на вирусни хепатити в България, в който се прилага нов метод за лечение, чрез който болестта, смятана до скоро за нелечима, в много от случаите може да бъде напълно излекувана. „Хепатит С вече се лекува като ефектът от терапията е почти на 100%. Затова говорим за революция в хепатологията и гастроентерологията“, обяснява проф. Красимир Антонов от Клиниката по гастроентерология на болницата. Той е един от най-големите специалисти в областта на вирусните хепатити в България и председател на Българското дружество по гастроентерология, абдоминална ехография и ендоскопия. \r\nИнфекцията с хепатит С се предава по кръвен път и е сред най-коварните, тъй като може да стои в тялото в продължение на 30 години, без да даде каквито и да е симптоми. Когато признаците на болестта (обикновено силна умора, за която няма обективни причини) се появят, вирусът вече е увредил сериозно, понякога фатално, черния дроб.  \r\nРискови групи за инфекция с хепатит С: \r\n- Хора над 53-годишна възраст, които са имали малшанса да се срещнат преди 1989 година с тогавашната „модерна“ медицина, когато не са били правени изследвания на кръвта. Затова пациенти, които са претърпели големи хирургически интервенции или са били са подложени на кръвопреливане, са потенциални носители на болестта. Лекарите предупреждават, че е възможно и стоматологичните манипулации, правени през този период, също да носят риск.  \r\n- Пациенти с хемофилия (заболяване, при което кръвта трудно се съсирва и се налагат чести кръвопреливания), както и такива, които са преживяли трансплантация на органи преди 1992 г. също са сред застрашените групи. \r\n- Риск съществува и за хора, които са на хемодиализа, тъй като почистването на диализната машина, която извършва пречистване на кръвта при тези пациенти, понякога е не достатъчно ефективно. \r\n- По-малка част (около от 20% от заразените) са т.нар. млади пациенти, при които има данни за използване на венозни наркотици или са имали русково сексуално поведение. \r\n- Друга рискова група са затворниците, при които процентът на инфектираните в цял свят, включително и България, е много висок.  \r\nПо неофициални данни, поне 80 - 90 хил. българи са заразени с хепатит С. „Ако те бъдат диагностицирани и лекувани навреме, имаме възможност да премахнем изцяло тази инфекция от България и по този начин да спасим много човешки животи. Затова моят апел е: Имате ли подозрения – изследвайте се“, призовава проф. Антонов.", "date": "2019.05.28", "title": "София: Безплатно изследване за хепатит С ще се провежда в УМБАЛ „Св. Иван Рилски“ от 29 май до 19 юни"}
{"url": "http://www.focus-news.net/news/2019/05/28/2663368/agentsiya-mitnitsi-mitnicheski-sluzhiteli-zadarzhaha-blizo-7000-mobilni-telefoni-i-ustroystva-za-tyah.html", "text": "Митнически служители от Главна дирекция „Митническо разузнаване и разследване“ /ГД МРР/ задържаха 6245 мобилни телефона, 444 зарядни устройства и 100 слушалки за тях с обозначения на световноизвестни търговски марки поради съмнения, че нарушават права на интелектуална собственост. Това съобщиха от пресцентъра на  Агенция \"Митници\" . Стоката е открита при митническа проверка на влизащ в страната товарен микробус с българска регистрация  през ГКПП Дунав мост – Русе на 26.05.2019 г. Микробусът е управлявал български гражданин. Той е превозвал 29 кашона с мобилни телефони и артикули за тях, за които  е представил пред митническите служители транспортни документи. За случая са сезирани правопритежателите на съответните търговски марки.", "date": "2019.05.28", "title": "Агенция \"Митници\": Митнически служители задържаха близо 7000 мобилни телефони и устройства за тях"}
{"url": "http://www.focus-news.net/news/2019/05/28/2663371/dobrich-obshtinskiyat-savet-dade-saglasie-za-predostavyane-na-vremenen-bezlihven-zaem-ot-byudzheta-na-obshtinata-po-proekt-obucheniya-i-zaetost.html", "text": "Общинският съвет даде съгласие за предоставяне на временен безлихвен заем от бюджета на Общината по проект „Обучения и заетост“, предаде кореспондент на  Радио „Фокус” – Варна . Размерът на заема е до 5 800 лева, с цел разплащане на разходи по изпълнение на проекта. Срокът за възстановяване на заема след одобрение на  искания за плащане от Агенция по заетостта. За реализирането на проекта е сключен договор между Агенцията и Община град Добрич. В изпълнение на договора са сключени трудови договори с две лица, насочени от Бюро по труда в Добрич и одобрени от Общината. В процеса на изпълнение на дейностите по този проект е необходимо осигуряване на финансов ресурс за изплащане на възнаграждения и задължителни осигурителни вноски по сключените трудови договори за периода от 22 април 2019 г. до 31 август 2019 г. Целта на Компонент II по проект „Обучения и заетост“ е интегриране на неактивни и безработни лица с трайни увреждания на възраст над 29 г., регистрирани в дирекции „Бюро по труда“ към Агенция по заетостта, в заетост при работодател в реалния бизнес или институции на местното самоуправление чрез обучения, съобразени с индивидуалните нужди на работното място, субсидия за заетост и еднократен стимул за осигурена устойчива заетост. Конкретната цел на проекта на Община град Добрич е осигуряване на заетост за срок от две години на две лица на длъжност „специалист-ТРЗ“  и „пазач-портиер“. \r\nЖулиета НИКОЛОВА", "date": "2019.05.28", "title": "Добрич: Общинският съвет даде съгласие за предоставяне на временен безлихвен заем от бюджета на Общината по проект „Обучения и заетост“"}
{"url": "http://www.focus-news.net/news/2019/05/28/2663372/smolyan-administrativniyat-sad-otmeni-naredba-na-obshtinski-savet-chepelare-za-upravlenie-na-gorskite-teritorii.html", "text": "Смолянският административен съд с Решение №194/27.05.2019 г. по адм. дело № 119/2019 г., отмени по протест на Окръжна прокуратура – Смолян Наредба за управление на горските територии на Община Чепеларе, приета с Решение № 932 по протокол № 52 от 28.07.2011 г. на Общински съвет – Чепеларе, в нейната цялост. Това съобщиха от  Административен съд – Смолян . \r\nВ мотивите си съдът приема, че наредбата е приета при съществено нарушаване реда за приемане на подзаконови нормативни актове, тъй като липсват доказателства, от които да е видно, че преди приемането на наредбата да е извършено обществено обсъждане, да е публикувана на интернет страницата на Общинския съвет, както и да е изготвен доклад и предоставена възможност на заинтересованата страна най-малко 14-дневен срок за предложения и становища. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2019.05.28", "title": "Смолян: Административният съд отмени наредба на Общински съвет – Чепеларе за управление на горските територии"}
{"url": "http://www.focus-news.net/news/2019/05/28/2663374/dobrich-dva-avtomobila-sa-unishtozheni-pri-pozhar-v-selo-zarnevo.html", "text": "Два автомобила са унищожени при пожар в село Зърнево. Това съобщиха от  ОДМВР – Добрич . На 28 май около 03.35 часа е получено съобщение за пожар на два автомобила с добрички регистрации, паркирани на територията на селото. Вследствие на огъня и двете МПС са изгорели напълно. Причините за възникването на инцидента се изясняват. Образувано е досъдебно производство.", "date": "2019.05.28", "title": "Добрич: Два автомобила са унищожени при пожар в село Зърнево"}
{"url": "http://www.focus-news.net/news/2019/05/28/2663375/yambol-obshtinskiyat-savet-glasuva-nositelite-na-golemite-nagradi-po-povod-praznika-na-grada.html", "text": "С единодушие от 35 гласа и нито един „против“ и „въздържал се“, Общински съвет – Ямбол подкрепи предложенията за тазгодишните носители на най-престижните награди, давани по Правилника за наградите и отличията на Община Ямбол. Това съобщиха от пресцентъра на  Общината . \r\nСъс званието „Почетен гражданин на град Ямбол“ през 2019 ще бъдат удостоени двама души, отличили се със изключителни заслуги в развитието на града и особен принос в областта на градоустройството. Отличието е за инж. Илия Илиев, допринесъл с работата си за разрастването на Ямбол с нови жилищни комплекси и административни сгради в периода на 70-те и 80-те години на ХХ век. Вторият носител на престижното звание е арх. Любомир Семерджиев, който ще бъде удостоен с отличието посмъртно. Негово дело са архитектурните проекти, дали съвременен облик на новия градски център, основният пешеходен мост към парка на Ямбол, централните зелени площи, както и на новопостроената църква в кв. „Аврен“. През 2016 г. арх. Семерджиев и бизнесменът Кольо Колев получиха Наградата на Ямбол именно за приноса им по съграждането на новия православен храм „Успение на Пресвета Богородица“. \r\nПрез 2019 г. с Наградата на Ямбол ще бъде удостоен Стефан Личев – общественик и бизнесмен – за значителния му принос в развитието на града и по-конкретно за обогатяване на духовния и културния живот на Ямбол. Конкретен повод е дарителският му жест по предоставяне безвъзмездно за ползване в залата на Културно-информационен център „Безистен“ на музикален инструмент – орган, което даде добавена стойност към музикалните събития в града и допринесе за утвърждаването на Безистена като ново средище на концертния живот в Ямбол. \r\nПредложението за тримата носители на престижните отличия беше внесено в Общинския съвет от кмета Георги Славов като председател на комисиите, разглеждащи постъпилите номинации. \r\nНаградата на Ямбол за 2019 и званието „Почетен гражданин на град Ямбол“ по традиция ще бъдат връчени по време на тържествената сесия местния парламент - на празника на града – Свети Дух, 17 юни.", "date": "2019.05.28", "title": "Ямбол: Общинският съвет гласува носителите на големите награди по повод празника на града"}
{"url": "http://www.focus-news.net/news/2019/05/28/2663364/apa-avstriyskiyat-prezident-razpuska-pravitelstvoto-na-kurts.html", "text": "Президентът на Австрия Александер Ван дер Белен ще разпусне правителството под ръководството на канцлера Себастиан Курц (АНП), след като ден по-рано кабинетът във Виена не получи доверие в гласуването в парламента, предава държавната информационна агенция  APA . \r\nСлед това държавният глава ще възложи официално на финансовия министър Хартвиг Льогер временното ръководство на страната. Той ще изпълнява задълженията, докато не бъде назначен нов канцлер, който да води правителството до новите избори през есента. Льогер ще представя Австрия и на срещата на върха на държавните и правителствените ръководители на ЕС в Брюксел, която ще се проведе в рамките на деня. Тереза Герова", "date": "2019.05.28", "title": "APA: Австрийският президент разпуска правителството на Курц"}
{"url": "http://www.focus-news.net/news/2019/05/28/2663367/varna-trima-dushi-sa-postradali-pri-katastrofa-mezhdu-lek-avtomobil-i-kamion-na-avtomagistrala-hemus-v-rayona-na-provadiya.html", "text": "Трима души са пострадали при катастрофа между лек автомобил и камион на автомагистрала „Хемус“ в района на Провадия. Това съобщиха от  ОДМВР – Варна . Инцидентът е станал около 18.10 часа на 27 май. Водачът на лек автомобил с инициали Н.Р. (на 19 г.) от Шумен, по време на движение, след загуба на концентрация, губи контрол над автомобила, застига тежкотоварен автомобил, рязко променя посоката си на движение, с цел да избегне сблъсък, но без успех. Блъска се странично в камиона, след което напуска пътното платно и се блъска в дърво. Вследствие на инцидента мъжът е получил контузия в гръдната област. Пострадали са още жена (на 65 г.), която е получила контузии, и мъж (на 67 г.), настанен за лечение с фрактура на шиен прешлен. Няма опасност за живота на тримата пострадали. По случая има образувано досъдебно производство.", "date": "2019.05.28", "title": "Варна: Трима души са пострадали при катастрофа между лек автомобил и камион на автомагистрала „Хемус“ в района на Провадия"}
{"url": "http://www.focus-news.net/news/2019/05/28/2663378/blagoevgrad-obshtina-bansko-podgotvya-bogata-programa-s-letni-zanimaniya-za-detsata.html", "text": "Богата програма за летни занимания подготвя Община Банско за децата на града. Това съобщиха за  Радио „Фокус“-Пирин  от отдел „Култура“ към Общината. От 10 юни до 13 юли всеки делничен ден ще се провежда Плувно лято. В Банско то ще се провежда на 2 външни и 1 вътрешен басейн, а в Добринище – на минералния плаж. Определените часове за провеждане са от 10.00 до 12.00 часа и от 16.00 до 18.00 часа. Ръководители на групите от Банско са учители и медицински сестри от НУ „Св. Паисий Хилендарски“, СУ „Неофит Рилски“ и ДГ „Здравец“. Ръководители за групите от Добринище и село Места са учители и медицински сестри от ОУ „Св. Климент Охридски“ в Добринище, ОУ „Св. св. Кирил и Методий“ в село Места и ДГ „Мечо Пух“. \r\nШкола „Изобразително и приложно изкуство ще се провежда в НУ „Св. Паисий Хилендарски“ всеки делничен ден от 10,00 до 12,00 часа и от 15,30 до 17,30 часа от 10 юни до 31 юли. Ръководител е Здравка Русева. \r\nШкола по музика стартира на 10 юни и продължава до 31 юли с ръководител Марин Бърдарев. Тя ще се провежда всеки делничен ден от 15,30 до 17,30 часа. \r\nЕкатерина Кехайова и Диана Геджева ще ръководят кръжок „Сръчни ръчички“ през юли и август в СУ „Неофит Рилски“. \r\nКлуб „Кулинарни традиции“ ще се провежда два пъти седмично през юли и август в СУ „Неофит Рилски“. Ръководител на клуба е Петя Кушлева. \r\nВ СУ „Неофит Рилски“ ще се провеждат и занимателни, логически и образователни игри през юли и август от Малинка Котиркова. \r\nГеорги Кавръков ще бъде ръководител на Спортни игри в НУ „Св. Паисий Хилендарски“. Те ще се провеждат през юли и август. \r\nИнсп. Катя Чакърова ще ръководи Детска полицейска школа веднъж седмично през юли и август. \r\nПо организирани маршрути сред природата ще се провежда клуб „Туризъм“ с ръководител Марияна Георгиева. \r\nВеднъж седмично по график ще се провежда и клуб „Лято без наркотици“ от Магдалена Рахова. \r\nСлавка Балева пък ще провежда клуб „Роботика“ в СУ „Неофит Рилски“. \r\nКлуб „Народни танци“ ще се провежда през юли и август в СУ „Неофит Рилски“ от Валя Друнчилова. \r\nЛетните занимания в Банско са напълно безплатни за децата и учениците от общинските детски градини и училища. Групите ще бъдат формирани на база подадени писмени декларации от родителите. Декларации се подават при директорите на училищата и детските градини. Срокът за подаване е 7 юни за учениците в начален етап и 15 юни за учениците в прогимназиален етап. За записване в плувното лято и клуб „Туризъм“ се изисква и медицинско свидетелство, издадено от лекуващия лекар на детето. \r\nНатали СТЕФАНОВА", "date": "2019.05.28", "title": "Благоевград: Община Банско подготвя богата програма с летни занимания за децата"}
{"url": "http://www.focus-news.net/news/2019/05/28/2663379/sport-grigor-dimitrov-shte-napravi-debyut-v-ligata-world-team-tennis.html", "text": "През лятото Григор Димитров ще направи дебют в World Team Tennis. Отборната демонстративна надпревара, която е първата професионална спортна лига, включваща мъже и жени в един отбор, ще се проведе за 44-ти път в периода от 14 юли до 3 август в Лас Вегас. \r\nПървата ракета на България ще играе в тима Philadelphia Freedoms. Освен Григор Димитров, в него са още Тейлър Таунзънд, Доналд Йънг и Даниъл Колинс. Отборите са общо осем. \r\nВ надпреварата ще участват Винъс Уилямс, Виктория Азаренка, Джон Иснър, Сам Куери, Боб и Майк Брайън, Тейлър Фриц, Миомир Кецманович, Франсис Тиафо и други.", "date": "2019.05.28", "title": "Спорт: Григор Димитров ще направи дебют в лигата World Team Tennis"}
{"url": "http://www.focus-news.net/news/2019/05/28/2663382/api-do-1700-chasa-dvizhenieto-se-osashtestvyava-v-izprevarvashtata-lenta-po-avtomagistrala-trakiya-ot-km-17-do-km-18-v-posoka-sofiya-poradi-remontni-deynosti.html", "text": "До 17.00 часа днес движението се осъществява в изпреварващата лента по автомагистрала „Тракия“ от км 17 до км 18 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост.", "date": "2019.05.28", "title": "АПИ: До 17.00 часа движението се осъществява в изпреварващата лента по автомагистрала „Тракия“ от км 17 до км 18 в посока София поради ремонтни дейности"}
{"url": "http://www.focus-news.net/news/2019/05/28/2663384/api-vazstanoveno-e-dvizhenieto-po-pat-i-4-veliko-tarnovo-shumen-v-uchastaka-sheremetya-kozarevets-pri-razklona-za-lyaskovets.html", "text": "Възстановено е движението по път I-4 Велико Търново - Шумен в участъка Шереметя - Козаревец при разклона за Лясковец. Това съобщиха от пресцентъра на  Агенция „Пътна инфраструктура“ .", "date": "2019.05.28", "title": "АПИ: Възстановено е движението по път I-4 Велико Търново - Шумен в участъка Шереметя - Козаревец при разклона за Лясковец"}
{"url": "http://www.focus-news.net/news/2019/05/28/2663383/veliko-tarnovo-nad-220-reanaktori-ot-pet-strani-i-balgariya-se-sabirat-v-svishtov-za-xv-oto-izdanie-na-festivala-na-antichnoto-nasledstvo-orel-na-dunava.html", "text": "Над 220 реанактори от пет страни и България се събират в Свищов за XV-ото издание на Фестивала на античното наследство „Орел на Дунава“. Това каза в предаването „Добре дошли в Свищов“ на  Радио „Фокус“ – Велико Търново  Стефан Проданов, един от организаторите. Той посочи, че събитието ще се проведе на 7,8 и 9 юни в Свищов и в римския град Нове. „На сцената ще покажат умения, сила, автентични оръжия и облекла над 220 реенактори от Италия, Румъния, Украйна, Молдова и България. Сред участниците в ХV-я Фестивал са най-влиятелната група за антични исторически възстановки в Европа – Gruppo Storico Romano от Италия, атрактивните румънски групи за възстановки Garda Apulum – Legio XIII Gemina, Асоциация „Danais”, Historia Renascita, както и Geto-Dacians from Moldova. Виртуозните ездачи от „Багатур” и Уникалното огнено шоу на Oгненa група „Феникс” от Козлодуй и тази година ще застанат до домакините – свищовските реенактори от „Първи Италийски легион”, за да представят най-доброто от българските исторически възстановки на свищовска сцена“, поясни още Проданов. И този път ще има демонстрации на битки. За най-малките са предвидени различни уъркшопове по антични занаяти. „Традиционната кулинарна битка между участващите исторически групи и този път се очаква да е особено ожесточена и както обичаят повелява, ще завърши с масова дегустация от публиката. Решителната голяма битка в събота вечер ще противопостави всички участници – римляни и варвари. Римската армия ще използва своята артилерия и ненадмината военна тактика, за да подчини враждебните племена, а резултатът ще е неясен до края.“, разкри още организаторът. \r\nОрганизатори на събитието са Община Свищов, Исторически музей – Свищов и Съвет по туризъм – Свищов. \r\nЛуиза ТРАНЧЕВА", "date": "2019.05.28", "title": "Велико Търново: Над 220 реанактори от пет страни и България се събират в Свищов за XV-ото издание на Фестивала на античното наследство „Орел на Дунава“"}
{"url": "http://www.focus-news.net/news/2019/05/28/2663381/sitel-makedoniya-v-belgrad-se-provezhda-izvanredno-zasedanie-na-saveta-za-natsionalna-sigurnost-na-sarbiya.html", "text": "В Белград е в ход извънредно заседание на Съвета за национална сигурност, който държавният глава Александър Вучич свика след съобщението за арестуването на 13 сърби в северната част на Косово, предава скопската телевизия  „Сител“ . \r\nВучич предупреди Европейския съюз, че Сърбия ще реагира, ако специалните сили на Косово не се изтеглят от Северно Косово. \r\nОколо 8:30 часа местно време (9:30 часа българско време) специални части на РОСУ арестуваха  в северната част на най-младата държава на Балканите 13 сърби, всичките от които - членове на косовската полиция. Уточнено бе, че сърбите са задържани при опит за влизане в град Зубин поток. В отговор Министерството на вътрешните работи в Белград приведе в пълна бойна готовност специалните полицейски звена.  \r\nТелезизията съобщава, че двама от арестуваните сърби са ранени при престрелката от сутрешните часове на деня.  Тереза Герова", "date": "2019.05.28", "title": "„Сител“ (Македония): В Белград се провежда извънредно заседание на Съвета за национална сигурност на Сърбия"}
{"url": "http://www.focus-news.net/news/2019/05/28/2663376/vidin-69-000-kasa-tsigari-bez-banderol-sa-otkriti-pri-pretarsvane-v-chasten-imot-v-selo-vodnyantsi.html", "text": "69 000 къса цигари без бандерол са открити при претърсване в частен имот в село Воднянци. Това съобщиха от  ОДМВР – Видин . В хода на продължаващите специализирани операции, насочени срещу съхранението и разпространението на нередовна акцизна стока в област Видин полицаите и снощи са иззели голямо количество цигари. 7 мастербокса с 345 стека (69 000 къса) цигари „Cooper“ без бандерол са открити при извършено претърсване в частен имот в село Воднянци, общ.Димово. Контрабандната стока, установена в непосредствена близост до оградата, е иззета по надлежния ред.  Ползвателят на имота – 45-годишен видинчанин и 23-годишният му син са задържани за срок до 24 часа и приведени в полицейския арест. Работата по случая продължава, в РУ-Видин е образувано досъдебно производство по чл.234, ал.1 от Наказателния кодекс.", "date": "2019.05.28", "title": "Видин: 69 000 къса цигари без бандерол са открити при претърсване в частен имот в село Воднянци"}
{"url": "http://www.focus-news.net/news/2019/05/28/2663387/api-do-1700-chasa-dvizhenieto-se-osashtestvyava-v-izprevarvashtata-lenta-po-avtomagistrala-trakiya-ot-km-0-do-km-1-v-posoka-sofiya-poradi-remontni-deynosti.html", "text": "До 17.00 часа днес движението се осъществява в изпреварващата лента по автомагистрала „Тракия“ от км 0 до км 1 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.05.28", "title": "АПИ: До 17.00 часа движението се осъществява в изпреварващата лента по автомагистрала „Тракия“ от км 0 до км 1 в посока София поради ремонтни дейности"}
{"url": "http://www.focus-news.net/news/2019/05/28/2663380/evropeyski-izbori-2019-2-809-dushi-sa-glasuvali-mashinno-na-izborite-za-evropeyski-parlament-v-oblast-kyustendil.html", "text": "2 809 души са гласували машинно на изборите за Европейски парламент в област Кюстендил, предаде репортер на  Радио „Фокус” – Кюстендил . Машинно гласуване е въведено в 56 секции, при една секция то не е могло да бъде осъществено. Машините са били разпределени в осем от деветте общини в областта, в различни населени места. В същите секции с хартиена бюлетина са предпочели да гласуват 7 651 избиратели. В една секция в град Дупница гласувалите с машина са повече от хората, пуснали гласа си с хартиена бюлетина – 86 при 62 души. В секционна избирателна комисия работила в ПМГ – Кюстендил също има преимущество при машинното гласуване, което е 152 при 68 души. В една от секциите в Основно училище „Св. св. Кирил и Методий” в Кюстендил също има превес на гласувалите машинно. Там хартиена бюлетина са пуснали 124 избиратели, а с машина вота си са дали 126 души. В секция в Основно училище „Проф. Марин Дринов” – Кюстендил гласувалите машинно са 95, а с хартиена бюлетина – 65 души. Във всички останали секции избирателите са предпочели традиционният начин на гласуване. В две от секциите с въведена възможност за машинно гласуване нито един от хората не е гласувал с новата технология. В селата Драговищица и Червен брег машините не са били използвани. \r\nВенцеслав ИЛЧЕВ", "date": "2019.05.28", "title": "Европейски избори 2019: 2 809 души са гласували машинно на изборите за Европейски парламент в област Кюстендил"}
{"url": "http://www.focus-news.net/news/2019/05/28/2663388/sofiya-v-grada-shte-bade-predstavena-knigata-ozhiveliyat-podvig-kaymakchalan-i-evropeyskata-voyna-prez-pogleda-na-potomtsite-na-23-yuni.html", "text": "В града ще бъде представена книгата „Оживелият подвиг. Каймакчалан и Европейската война през погледа на потомците“ на 23 юни \r\n„За тез, що примири смъртта, \r\nна теб, о върх на върховете, \r\nкак скръбна бе им повестта –  \r\nти разкажи на вековете!“ \r\nДружество „Памет за Каймакчалан“ и Издателство „Еделвайс“ организират представяне на книгата „Оживелият подвиг. Каймакчалан и Европейската война през погледа на потомците“. Събитието ще се състои на 23 юни 2019 г. от 17.00 часа в залата на втория етаж на Съюза на архитектите в България, ул. „Кракра“ № 11, гр. София, съобщиха  организаторите . \r\nКнигата е част от поредица трудове, посветени на Каймакчаланската епопея, появили се в последните няколко години, както и своеобразно продължение на кампанията на Агенция и Радио „Фокус“ за възкресяване на безсмъртния подвиг отпреди един век. Авторите се надяват с тази книга да добавят своя скромен дан към разбуждането на националната свяст във време на местни и глобални предизвикателства, във време на колебливост и безверие. \r\nКаймакчалан е завет, който трябва да бъде предаван на следващите поколения. Исторически момент, който не бива да избледнява. Той е обещание, надежда и убеденост, че народ, който е способен на подобен подвиг е измежду най-достойните.", "date": "2019.05.28", "title": "София: В града ще бъде представена книгата „Оживелият подвиг. Каймакчалан и Европейската война през погледа на потомците“ на 23 юни"}
{"url": "http://www.focus-news.net/news/2019/05/28/2663389/varna-apelativniyat-sad-potvardi-parvonachalniya-arest-na-mazh-razsledvan-za-opit-za-ubiystvo-i-krazhba.html", "text": "Апелативният съд потвърди първоначалния арест на мъж, разследван за опит за убийство и кражба. Това съобщиха от пресцентъра на  Съда . Състав на Варненския апелативен съд потвърди първоначалната мярка за неотклонение „Задържане под стража“ по отношение на Теодор И., привлечен като обвиняем затова, че на 12 май тази година направил опит умишлено да убие В. К., като деянието е останало недовършено поради независещи от волята на дееца причини, както и за кражба на портфейл, документи и пари от пострадалия. Въззивната апелативна инстанция потвърди като законосъобразни всички аргументи на Окръжен съд – Варна, който на 17 май т.год. е определил първоначалната мярка за процесуална принуда. \r\nИ втората съдебна инстанция намира, че от доказателствата, събрани още в първите дни, от гласните свидетелства и други материали може да се направи обосновано предположение, че Теодор е автор на деянията, за които се разследва. Разпитани са повече от 10 свидетели, които установяват фактическата обстановка. Свадата между двамата мъже е възникнала по време на почерпка. Свидетелските показания изяснили и отнемането на портфейла с намиращи се в него парични средства. Както опита за убийство, така и кражбата са тежки престъпления, първото от които се наказва със затвор от 10 до 20 години. По досъдебното производство е била назначена съдебно-медицинската експертиза на травматичните увреждания, причинени на пострадалия, който по-късно е починал. Предстои да се изясни дали има връзка между двете събития. \r\nАпелативният съд споделя и другите две законови предпоставки, необходими за определяне на най-тежката мярка за неотклонение. Теодор няма постоянен адрес, което прави съвсем реална опасността той да се укрие. Нещо повече. Непосредствено след деянието обвиняемият се е укрил и заедно със съпругата си са пребивавали на различни адреси. По делото има данни, че Теодор е правил опит и да унищожи веществени доказателства. Фактът, че е реабилитиран по право, след изтърпяване на две присъдени наказания и този съд цени като лоши характеристични данни. Преценката на всички тези доказателства водят съда до извода, че има опасност ако е на свобода, обвиняемият да се укрие от наказателно преследване. \r\nОпределението, с което Варненският апелативен съд потвърждава първоначалната мярка „задържане под стража“, взета спрямо Теодор И., привлечен като обвиняем за опит за убийство, останало недовършено поради независещи от волята на дееца причини и за кражба на вещи и пари от пострадалия е окончателно.", "date": "2019.05.28", "title": "Варна: Апелативният съд потвърди първоначалния арест на мъж, разследван за опит за убийство и кражба"}
{"url": "http://www.focus-news.net/news/2019/05/28/2663385/blagoevgrad-v-obshtinata-shte-se-provede-vstapitelna-preskonferentsiya-po-proekt-rezidentni-uslugi-za-detsa-i-mladezhi-na-29-may.html", "text": "На 29 май от 10.30 часа в зала 101 на Община Благоевград ще се проведе встъпителна пресконференция по проект BG16RFOP001-5.001-0051 „Резидентни услуги за деца и младежи“, Оперативна програма „Региони в растеж“ 2014-2020 г., приоритетна ос 5 „Регионална социална инфраструктура“, процедура BG16RFOP001-5.001 „Подкрепа за деинституционализация на грижите за деца“. Това съобщиха от  Общината . Проектното предложение включва дейности за изграждане на подходяща социална инфраструктура в Община Благоевград за развиване на две резидентни услуги: Преходно жилище за деца от 15 до 18 годишна възраст и Наблюдавано жилище за младежи от 18 до 21 години. По този начин Община Благоевград ще изпълни в пълен обем предвиденото в Картата на услугите за подкрепа в общността и семейна среда и Картата на резидентните услуги, утвърдени от Междуведомствена работна група за управление и координация на процеса по деинституционализация на грижите за деца. Общата стойност на проекта е 415 000 лева и е съобразена с максималния размер на определената безвъзмездна финансова помощ за Община Благоевград в качеството ѝ на конкретен бенефициент по процедурата и с индикативните стойности за всяка отделна услуга. Проектът включва и осигуряване на подходящо обзавеждане и оборудване и за двете услуги.", "date": "2019.05.28", "title": "Благоевград: В Общината ще се проведе встъпителна пресконференция по проект „Резидентни услуги за деца и младежи“ на 29 май"}
{"url": "http://www.focus-news.net/news/2019/05/28/2663390/plovdiv-sas-simvolichna-parva-kopka-zapochna-remontat-na-bul-kuklensko-shose.html", "text": "Започна ремонтът на една от най-натоварените пътни артерии в града бул. „Кукленско шосе“, предаде репортер на  Радио „Фокус“ - Пловдив . Днес кметът Иван Тотев и районният кмет Борислав Инчев направиха символична първа копка. За строителните работи са предвидени 6 милиона лева. Предвижда се там да бъдат направени асфалтови тротоари, които ще си поделят велосипедисти и пешеходци. Велоалеята няма да е на платното, за да не се стесни пътя. \r\nРеновирането на Кукленско шосе се забави заради спор за мястото на велоалеята. Вариантите бяха или велоалея на пътното платно, или на тротоара, но с рязане на дървета. Така се реши да бъде направен споделен тротоар. \r\nРемонтът започва от ул. „Даме Груев“ и ще бъде до землищната граница на Пловдив. В него се включва и малка част от територията на община „Родопи“. \r\nСрокът за изпълнение на обекта е 90 дни. Той ще се изпълнява поетапно, през което време движението няма да се спира. \r\nЦветана ТОНЧЕВА", "date": "2019.05.28", "title": "Пловдив: Със символична първа копка започна ремонтът на бул. „Кукленско шосе“"}
{"url": "http://www.focus-news.net/news/2019/05/28/2663392/burgas-devoykite-na-hk-albatros-vlyazoha-v-top-3-na-balgariya-yunoshite-sa-chetvarti.html", "text": "Девойките на ХК „Албатрос“ влязоха в топ 3 на Държавното първенство, което се проведе в Габрово. Те спечелиха с 24:18/10:9/ мача за третото място срещу тима на „Шумен“ и заслужиха бронзовите медали. Това съобщиха от пресцентъра на  Община Бургас . Калина Бакалова беше избрана за най-добър защитник и попадна в идеалния отбор на шампионата. Съставът на хандбален клуб „Албатрос“, носител на бронзовите отличия: Звезделина Василева и Ивелина Манева – вратари, Иванина Петкова, Калина Бакалова, Никол Найденова, Стилияна Георгиева, Даяна Кирилова, Жасмина Аргирова, Ивон Иванова, Доротея Георгиева, Елиф Рамаданова. На държавния шампионат по хандбал за юноши в Горна Оряховица отборът на „Аблатрос“ зае четвърто място. Момчетата пропуснаха възможността за медали, но малка утеха за тях е, че и догодина ще играят в същия състав, с който могат да атакуват и шампионската титла. Марио Марев беше избран в идеалната седмица на първенството, в което за ХК „Албатрос“ играха: Виктор Зехирев и Димитър Петков – вратари, Марио Марев, Кристиян Андонов, Денис Михалев, Димо Георгиев, Валентин Няголов, Пламен Гочев, Георги Боровинов, Костадин Ковачев, Атанас Вълчев, Веселин Минев, Крис Арабаджиев.", "date": "2019.05.28", "title": "Бургас: Девойките на ХК „Албатрос“ влязоха в топ 3 на България, юношите са четвърти"}
{"url": "http://www.focus-news.net/news/2019/05/28/2663386/gazeta-express-kosovo-hashim-tachi-svikva-saveta-za-natsionalna-sigurnost.html", "text": "Президентът на Косово Хашим Тачи свика на заседание всички структури за сигурност в страната след мащабна акция, насочена срещу контрабандата в населената предимно със сърби северна част от страната. При операцията бяха арестувани десетки, съобщава електронното издание на прищинския ежедневник  Gazeta Express . \r\nОт редакцията подчертават, че в кабинета на Тачи са видяни да влизат генералният директор на Агенцията за разузнаване на Косово Шпенд Макхуни, директорът на косовската полиция, Рашид Калай, и други ръководители на институции. \r\nДесетки сърби бяха арестувани при акцията от сутринта, включително високопоставени служители в косовската полиция. Съобщено бе за двама пострадали. Операцията изостри напрежението в северната част на страната.  Тереза Герова", "date": "2019.05.28", "title": "Gazeta Express (Косово): Хашим Тачи свиква Съвета за национална сигурност"}
{"url": "http://www.focus-news.net/news/2019/05/28/2663393/pazardzhik-45-sa-uchenitsite-koito-zavarshvat-srednoto-si-obrazovanie-v-obshtina-belovo.html", "text": "Завършващите средното си образование в община Белово през тази година 45. Това каза за  Радио „Фокус“ – Пазарджик  Ирина Искрова, главен специалист „Управление на собствеността и хуманитарна политика“ в община Белово. Тя обясни, че те са разделени в две паралелки, а училището, което завършват през тази година ще отбележи 75-годишен юбилей от създаването си. „Става дума за СУ „Александър Иванов-Чапай“ в град Белово, където са създадени прекрасни условия за обучение и възпитание. Там работят опитни и квалифицирани учители. По повод 75 години от създаването на училището ще бъде организиран празничен концерт“, коментира Искрова. Тя допълни, че по традиция и през тази година кметът на Общината инж. Костадин Варев е отличил най-добрите учители с грамоти и парични награди. „Целта е обществеността да се запознае с постиженията на учителите, да бъде оценен и техният граждански принос за образованието и възпитанието на младите хора“, каза също Искрова. Тя уточни, че на територията на общината има и две основни училища в селата Сестримо и Мененкьово. \r\nВаня НИКОЛОВА", "date": "2019.05.28", "title": "Пазарджик: 45 са учениците, които завършват средното си образование в община Белово"}
{"url": "http://www.focus-news.net/news/2019/05/28/2663395/burgas-blizo-1000-izpalniteli-shte-se-vklyuchat-v-natsionalniya-festival-horo-kray-lazurniya-bryag-v-park-mineralni-bani.html", "text": "Петият национален фестивал на любителските клубове „Хоро край лазурния бряг“ събира в едно богатството на народното творчество, традиционната българска кухня и природосъобразния начин на живот. Това съобщиха от пресцентъра на  Община Бургас . Празникът ще се проведе в местността за отдих в парк „Минерални бани“ при ТК „Акве Калиде“ на 1 юни от 13.00 до 18.00 часа. В надпяването ще участват повече от 25 фолклорни клуба и над 750 танцьори от цялата страна. Те ще представят пъстротата и многообразието на българските ритми от различните краища на страната. Като неизменна част от нематериалното културно богатство българската традиционна кухня ще бъде специален акцент по време на празника. Всеки фолклорен състав ще представи характерно за своя регион ястие. За провеждането на фолклорния празник се въвежда специална организация в района на парк „Минерални бани“. Спазването на наложените правила ще позволи безпроблемното придвижване и провеждане на събитието.  \r\nПърви юни в Бургас ще бъде обявен за ден без автомобили. По тази причина в района, където ще се проведе концертът, ще се допускат само пешеходци. За участниците и гостите на празника, които ще пътуват до мястото на събитието с автомобилите си, ще бъдат осигурени зони за паркиране. Автомобилите ще спират в крайните десни ленти по посока на движението по улица „Александър Стамболийски“ (от главния път Бургас – Айтос до ТК „Акве Калиде“), на кръговия пътен възел при ТК „Акве Калиде“ и в близкия паркинг в дясно от кръговото движение. На няколко места в района ще има полицейски патрули, които ще указват как да се извършва придвижването на посетителите и гостуващите групи. В зоната, където ще е разположена сцената, масите за пикник ще се ползват от представителите на гостуващите фолклорни групи. Посетителите ще може да ползват парковите съоръжения и барбекюта в страничните зони. Организаторите призовават хората, които ще посетят фолклорния концерт, да носят със себе си пособия за отсядане на открито като постелки, столчета, преносими масички и други. Организатори на събитието са Община Бургас, Военен клуб „Бургас“ и Фолклорен танцов клуб „Лазур“ при ВК „Бургас“.", "date": "2019.05.28", "title": "Бургас: Близо 1000 изпълнители ще се включат в националния фестивал „Хоро край лазурния бряг“ в парк „Минерални бани“"}
{"url": "http://www.focus-news.net/news/2019/05/28/2663396/blagoevgrad-s-ritual-po-polagane-na-tsvetya-v-grada-byaha-pocheteni-143-godini-ot-smartta-na-georgi-izmirliev-makedoncheto.html", "text": "Заместник-кметът по икономика и финанси на община Благоевград Иво Николов се включи в протокола по полагане на цветя на паметника на Георги Измирлиев по повод 143 години от смъртта на революционера. Това съобщиха от пресцентъра на  Община Благоевград . В церемонията се включиха още заместник-областният управител Иван Стоянов, общественият посредник в Община Благоевград доц. д-р Валентин Василев, представители на ЮЗУ „Неофит Рилски“, културни институции, ученици, общественици и граждани. \r\nВъзпитаници на V СУ „Георги Измирлиев“ припомниха паметни моменти от живота и делото на българския революционер. \r\nГеорги Измирлиев – Македончето е виден общественик, участник в Априлското въстание през 1876 година като помощник на апостола Стефан Стамболов и военен ръководител в I-ви Търновски революционен окръг. В разгара на подготовка е заловен след предателство и осъден на смърт чрез обесване. На 28 май 1876 г. в град Горна Оряховица присъдата е изпълнена.", "date": "2019.05.28", "title": "Благоевград: С ритуал по полагане на цветя  в града бяха почетени 143 години от смъртта на Георги Измирлиев-Македончето"}
{"url": "http://www.focus-news.net/news/2019/05/28/2663397/kmetat-yordanka-fandakova-sofiya-e-chetyasht-grad-i-za-men-nasarchavaneto-na-cheteneto-vinagi-e-bilo-kauza.html", "text": "София е четящ град и за мен насърчаването на четенето винаги е било кауза. Това каза кметът на София Йорданка Фандъкова по време на откриването на Пролетния базар на книгата в НДК, предаде репортер на  Агенция „Фокус“ . \r\n„Само броени дни след 24 май - Деня на българската просвета и култура и на славянската писменост в София се открива най-голямото пролетно книжно изложение в България - традиционният Пролетен базар на книгата. София е четящ град - мисля, че в това нямаме съмнение през последните години. Това го доказват статистиките на закупени и на заети от библиотеките книги. Дойде времето в най-скъпите улици и търговски обекти да се затварят бутици и да се отварят книжарници. Не беше отдавна времето, когато се случваше точно обратното. Мисля, че това е показателно за нашия град. Безспорна е заслугата на българските автори и българските издадели за това“, заяви Фандъкова. \r\n„Насърчаването на четенето за мен винаги е било кауза. Четенето означава повече грамотност, по-голямо въображение и по-голям интелект, а това е, което искаме за нашите деца“, каза още тя. Кметът отбеляза, че по данни на най-големите издатели от началото на годината до сега са продадени около 4 млн. книги, което е с 6% повече от миналата година.", "date": "2019.05.28", "title": "Кметът Йорданка Фандъкова: София е четящ град и за мен насърчаването на четенето винаги е било кауза"}
{"url": "http://www.focus-news.net/news/2019/05/28/2663398/plovdiv-pochinala-e-zhenata-koyato-beshe-blasnata-ot-lek-avtomobil-v-rayona-na-voenna-bolnitsa.html", "text": "Починала е жената, която беше блъсната от лек автомобил до Военна болница в Пловдив. Това съобщиха за  Радио „Фокус” - Пловдив  от пресцентъра на болница „Св. Георги”, където е била приета. Жената е била с много тежки травми по цялото тяло и лекарите не са успели да спасят живота ѝ. Инцидентът стана към 13.00 часа вчера. По данни от полицията 83-годишната пешеходка пресякла пътното платно на булевард „Христо Ботев“ на забранено място, когато е била ударена от кола. Тя е била откарана в болница с опасност за живота. Алкохолната проба на 35-годишния водач на автомобила е отрицателна. Работата по случая продължава. \r\nЦветана ТОНЧЕВА", "date": "2019.05.28", "title": "Пловдив: Починала е жената, която беше блъсната от лек автомобил в района на Военна болница"}
{"url": "http://www.focus-news.net/news/2019/05/28/2663399/burgas-obshtinata-iska-da-rekonstruira-chast-ot-ul-tsarigradska-shte-se-izgrazhdat-novi-parkomesta.html", "text": "Община Бургас ще кандидатства за финансиране на свой проект, с който да бъде благоустроен район от квартал „Възраждане“. Предложението ще бъде гласувано от Общинския съвет. Това съобщиха от пресцентъра на  Община Бургас . Проектът е озаглавен „Обновяване на градска жизнена среда в ЦГЧ, ж.к. Възраждане и ж. р. „Меден рудник\"  – етап II“ и предвижда възстановяване и ремонт на пътната настилка и тротоарите на ул. „Цариградска“ в участъка между улиците „Гладстон“ и „Дебелт“. Зеленината в района също ще бъде подновена. В зоната между улиците „Сливница“, „Цариградска“ и бул. „Мария Луиза“ ще бъде направена мащабна рехабилитация. Тя включва поставяне на ново енергоспестяващо осветление, осигуряване на достъпна среда за трудноподвижни хора, поставяне на елементи за градско обзавеждане. Съществуващите паркоместа ще бъдат ремонтирани и техният брой ще се увеличи. С това двата паркинга в района ще разполагат с над 200 места за автомобили. По този начин ще се облекчи проблемът с паркирането и придвижването на превозни средства в района. Проектът предвижда още полагането на нова хоризонтална и вертикална маркировка. Община Бургас ще кандидатства с проект „Обновяване на градска жизнена среда в ЦГЧ, ж.к. „Възраждане\" и ж. р. „Меден рудник\"  – етап II“ по процедура BG16RFOP001-1.004 „Изпълнение на интегрирани планове за градско възстановяване и развитие 2014-2020-Бургас“, Приоритетна ос 1 „Устойчиво и интегрирано градско развитие“, Оперативна програма „Региони в растеж“ 2014-2020. \r\nПроектното предложение е включено в списъка с индикативни резервни проекти  на Инвестиционен приоритет: „Градска среда“ на одобрената Инвестиционна програма на Община Бургас 2014-2020г.", "date": "2019.05.28", "title": "Бургас: Общината иска да реконструира част от ул. „Цариградска“, ще се изграждат нови паркоместа"}
{"url": "http://www.focus-news.net/news/2019/05/28/2663400/vitsepremierat-mariyana-nikolova-shte-uchastva-v-mezhdunarodna-konferentsiya-za-rolyata-na-zhenite-v-savremennoto-obshtestvo.html", "text": "Заместник министър-председателят по икономическата и демографската политика Марияна Николова ще участва в международната конференция „Ролята и статута на жените в съвременното общество – между овластяване, лидерство и полова дискриминация“ в Букурещ на 29 май. Това съобщиха от  правителствената информационна служба .  \r\nДвудневният Форум е под патронажа на министър-председателя на Румъния Виорика Дънчила и се провежда в рамките на румънското председателство на Съвета на Европейския съюз.  \r\nОсновната цел на конференцията е да се повишат възможностите за жените на равнище Европейски съюз чрез засилване на тяхната роля и позиции във всички области на социалния живот. Инициативата ще улесни обмена на добри практики, политики и инициативи на държавите-членки на ЕС по въпросите за равенството между половете в икономиката, лидерството и предотвратяване на дискриминацията по полов признак при заетостта и достъпа до процесите на вземане на решения.", "date": "2019.05.28", "title": "Вицепремиерът Марияна Николова ще участва в международна конференция за ролята на жените в съвременното общество"}
{"url": "http://www.focus-news.net/news/2019/05/28/2663394/rtk-live-kosovo-ramush-haradinay-napravi-izyavlenie-za-operatsiyata-v-severno-kosovo-prizova-sarbite-v-stranata-da-zapazyat-spokoystvie.html", "text": "Министър-председателят на Косово Рамуш Харадинай информира, че полицията провежда операция не само в северната част на страната, а на цялата й територия. Тя е насочена срещу контрабандисти, поясни премиерът на най-младата държава на Балканите в съобщение в социалната мрежа „Фейсбук“, предава  RTK Live . \r\n„С разпореждането на прокурора, полицейска операция срещу лица, участващи в контрабанда, организирана престъпност и други престъпни действия в момента е в ход в цяло Косово. Някои от участниците в тези действия са митнически служители, полицейски служители, но също и обикновени граждани. Операцията започна успешно и в северните общини на Косово. Като министър-председател на страната, аз потвърждавам, че акцията е свързана с правоприлагането и с нищо друго. Приканвам сърбите от север да запазят спокойствие и да спазват закона!“, написа Хардинай. Тереза Герова", "date": "2019.05.28", "title": "RTK Live (Косово): Рамуш Харадинай направи изявление за операцията в Северно Косово, призова сърбите в страната да запазят спокойствие"}
{"url": "http://www.focus-news.net/news/2019/05/28/2663403/damyanka-vladimirova-direktor-na-obshtinska-firma-po-ozelenyavane-v-pleven-izvarshavame-kosene-na-rastitelnostta-v-grobishtnite-parkove-v-grada-do-15-yuni.html", "text": "Извършаваме косене на растителността в гробищните паркове в града до 15 юни. Това каза за  Радио „Фокус“  Дамянка Владимирова, директор на общинска фирма по озеленяване в Плевен. ,,Вчера приключихме дейностите на гробищата до стадиона, там остава да се извози окосената трева. Следват  по график Горноплевенските гробища и гробищен парк „Чаира”. Работата трябва да приключи до 15 юни“, каза Дамянка Владимирова. По думите ѝ общинското дружество почиства основно парковете в навечерието на двете големи Задушници - Черешова и Архангелова съгласно договор. ,,Според Наредба за организация и управление на гробищните на гробните места близките са длъжни да ги поддържат в добър вид. При невъзможност на близките да поддържат мястото, може да се сключи едногодишен договор с нас, за да осъществяваме тази дейност“, каза още Дамянка Владимирова.  \r\nВиолета КРЪСТЕВА", "date": "2019.05.28", "title": "Дамянка Владимирова, директор на общинска фирма по озеленяване в Плевен: Извършаваме косене на растителността в гробищните паркове в града до 15 юни"}
{"url": "http://www.focus-news.net/news/2019/05/28/2663402/temenuzhka-todorova-dtsdu-svishtov-vsichki-sotsialni-uslugi-v-obshtinata-rabotyat-mnogo-dobre-zaedno-podkrepyat-se-i-si-satrudnichat-aktivno.html", "text": "Всички социални услуги в Свищовска община работят много добре заедно, подкрепят се и си сътрудничат активно. Това каза в ефира на  Радио „Фокус“ – Велико Търново  директорът на Дневния център за деца с увреждания в Свищов Теменужка Тодорова. Тя допълни, че основната цел е да са полезни за всички нуждаещи се. „Дейността на Дневния център за деца с увреждания в Свищов е общинска политика, която е целенасочена. Общината кандидатства по всички възможни схеми, там където е допусната като бенефициент или партньор. Ние като специалисти по социални услуги се включваме на различни етапи, според компетенциите си. Към момента ще насочим усилията си към развитие на проекта за ранна интервенция в следващите месеци. Всичко останало, което бъде подадено от Общината като проект и като социална защита, се реализира от колегите, които работят в другите услуги“, обясни Тодорова.  Тя припомни, че предстои разширяването патронажната грижа в града. Освен това в момента е в период на изпълнение и създаването на Център  за грижа за възрастни хора в невъзможност за самообслужване в Свищов. Идеята е да се обхванат различни рискови групи от хората, които живеят на територията на общината. \r\nЛуиза ТРАНЧЕВА", "date": "2019.05.28", "title": "Теменужка Тодорова, ДЦДУ - Свищов: Всички социални услуги в общината работят много добре заедно, подкрепят се и си сътрудничат активно"}
{"url": "http://www.focus-news.net/news/2019/05/28/2663405/burgas-uchenitsi-ot-su-dimcho-debelyanov-shte-iznesat-kontsert-na-stsena-ohlyuva.html", "text": "Учениците от СУ „Димчо Дебелянов“ ще пеят, ще танцуват и ще свирят за гражданите на Бургас. Това съобщиха от пресцентъра на  Община Бургас . Концертът ще се състои от 16.30 часа днес на сцена „Охлюва“ в Морската градина. С виртуозните си музикални изпълнения възпитаниците на училището от профил „Изкуство“ – музика ще се погрижат за празничното настроение на всички присъстващи. Бургазлии ще имат възможността да видят и чуят изпълнения на китарния състав на СУ „Димчо Дебелянов“, певци от класовете по поп и джаз пеене, вокална група „Мечтатели“, танци на чаровните деца от първи до четвърти клас, както и майсторско изпълнение на гайда от Павел Димов, носител на национална стипендия за даровити деца. В края на концерта ще се завие хоро под звуците на фолклорния оркестър към училището. За своите изпълнения, както и за всички представителни изяви на училището, учениците се подготвят в часовете по пиано, китара, поп и джаз пеене, ударни инструменти, гайда, народно пеене и др. А от следващата учебна година в заниманията по интереси единствено в СУ „Димчо Дебелянов“ се предлагат учебните предмети „Музикален театър“, „Актьорско майсторство“ и „Арттерапия“.", "date": "2019.05.28", "title": "Бургас: Ученици от СУ „Димчо Дебелянов“ ще изнесат концерт на сцена „Охлюва“"}
{"url": "http://www.focus-news.net/news/2019/05/28/2663406/dobrich-obshtinskiyat-savet-odobri-bezlihven-zaem-do-6-800-lv-za-finansirane-na-deynosti-po-proekt-za-populyarizirane-na-kulturnoto-nasledstvo-ot-vremeto-na-parvata-svetovna-voyna.html", "text": "До 6 800 лв. е одобреният от Общинският съвет временен безлихвен заем  за финансиране на дейности по международен проект за популяризиране на културното наследство от времето на Първата световна война, предаде кореспондент на  Радио „Фокус” – Варна . Проектът с акроним NETWORLD е по Оперативна програма за транснационално сътрудничество „Дунав“ 2014-2020. Финансирането е наложително заради възникнала необходимост от присъствие на екипа по проекта в извънредна конференция в Словения, извън първоначалния график на основните срещи и дейности. Освен това са получени допълнително средства в размер на 2000 евро след преразпределение на бюджета на партньор, изпаднал в невъзможност да усвои бюджета си. Проектът свързва 14 партньора от Дунавския регион. Усилията им са насочени към създаване  на база данни, мобилно приложение и разработване на туристически маршрути, свързани с културното наследство от времето на Първата световна война. Проектът позволява и инфраструктурна дейност, свързана главно с реновацията и консервацията на материалното недвижимо наследство от този период в региона. В Добрич вече бяха осъществени редица дейности, свързани с Военното гробище-музей.  \r\nЖулиета НИКОЛОВА", "date": "2019.05.28", "title": "Добрич: Общинският съвет одобри безлихвен заем до 6 800 лв. за финансиране на дейности по проект за популяризиране на културното наследство от времето на Първата световна война"}
{"url": "http://www.focus-news.net/news/2019/05/28/2663408/plovdiv-stotitsi-zhiteli-na-obshtina-sadovo-i-rodopi-sa-ostanali-bez-tok-zaradi-avariya.html", "text": "Стотици жители на община Садово и Родопи са останали без ток заради авария. Това съобщи за  Радио „Фокус“ - Пловдив  зам.-кметът на Садово Петър Георгиев. Без ток са били селата Катуница, част от Чешнегирово, част от град Садово, Ягодово, Крумово, Браниполе, Брестник. \r\nАварията е била в подстанция \"Пловдив\", която е собственост на Електроенергиен системен оператор. Предполага се, че причината е претоварване. \r\nВ повечето от населените места електричеството вече е възстановено. Аварията е траела от 8.30 часа до около 10.30 часа. „В момента има и ток, и вода“, каза Георгиев. \r\nЦветана ТОНЧЕВА", "date": "2019.05.28", "title": "Пловдив: Стотици жители на община Садово и Родопи са останали без ток заради авария"}
{"url": "http://www.focus-news.net/news/2019/05/28/2663401/kmetat-na-sofiya-yordanka-fandakova-za-poslednite-5-godini-stolichna-obshtina-podkrepi-finansovo-okolo-100-proekta-v-sferata-na-literaturata-izdatelskata-deynost-kulturnata-periodika-i-prevoda.html", "text": "За последните 5 години чрез програма „Култура“ Столична община е подкрепила финансово около 100 проекта в сферата на литературата, издателската дейност, културната периодика и превода. Това каза кметът на София Йорданка Фандъкова по време на откриването на Пролетния база на книгата в НДК, предаде репортер на  Агенция „Фокус“ .  \r\nПо думите ѝ отношението и любовта към книгите се възпитава от най-ранна възраст от семейството, учителите, но и от всички нас, от цялото общество. Ето защо Софийският международен литературен фестивал за деца и младежи, който съпътства Пролетния база на книгата, е подкрепен от програма \"Култура\" на Столична община. \r\n„Традиционно в културния календар на Общината присъстват кампании като Походът на книгите, Пролетен базар на книгата, Алея на книгата, Софийски международен панаир на книгата, Софийски международен литературен фестивал и др., които сами по себе си говорят какво място има четенето и книгата в пространството на нашия град“, отбеляза Фандъкова. Тя добави, че Столична община е съфинансирала събитията с над 120 хил. лв. „През последните 5 години ние закупихме и предоставихме на библиотеките на столичните училища и на столични библиотеки и филиали над 7 000 броя от над 300 заглавия от детска и юношеска литература и разбира се творби за възрастни, които предоставяме на домовете за възрастни хора“, посочи столичният кмет. \r\nФандъкова отчете, че в столицата е създадено специално място за писане и превод в дома на известния художник Ненко Балкански и вече успешно се реализират първите в България творчески резиденции и добави, че за насърчаване на четенето в София врати са отворили нови градски пространства. \r\nКметът съобщи, че на 31 май Столичната библиотека ще даде старт на инициативата Библиотека в планината 2019. Това ще се случи в детски екостационар „Бели брези”. Началото на инициативата е по случай Деня на детето.", "date": "2019.05.28", "title": "Кметът на София Йорданка Фандъкова: За последните 5 години Столична община подкрепи финансово около 100 проекта в сферата на литературата, издателската дейност, културната периодика и превода"}
{"url": "http://www.focus-news.net/news/2019/05/28/2663412/zam-glavniyat-prokuror-ivan-geshev-za-mestnata-vlast-krade-se-mnogo-i-naglo.html", "text": "Краде се много и се краде нагло и затова се намираме в това положение.Това каза на брифинг заместник-главния прокурор Иван Гешев във връзка със специализираната акция в Община Божурище, предаде репортер на  Агенция „Фокус“ . „Това е досъдебно производство под надзора на Специализираната прокуратура. Действията се извършват от следователи от отдел на Специализираната прокуратура. Имаме съдействие от КПКОМПИ. Искам да изразя специално благодарност, и този път, както в повечето случаи се справиха добре с поставените задачи“, поясни Гешев. „Слухът, че тази комисия е умряла е преждевременен“, добави той. „Явно кметовете по страната, въпреки многобройните разследвания до момента, продължават да не разбират, че ако познават местния прокурор или местния шеф на полицията, вече не са във възможност да ги логистират. Няма какво да се лъжем, че в повечето малките градове всички се познават“, коментира Гешев.  \r\nДаяна ДЮЛГЕРОВА", "date": "2019.05.28", "title": "Зам. главният прокурор Иван Гешев за местната власт: Краде се много и нагло"}
{"url": "http://www.focus-news.net/news/2019/05/28/2663411/veliko-tarnovo-mazh-poluchi-uslovna-prisada-za-nezakonno-darzhane-na-orazhie-i-boepripasi.html", "text": "Мъж получи условна присъда за незаконно държане на оръжие и боеприпаси. Това съобщиха от пресцентъра на  Апелативна прокуратура - Велико Търново . \r\nСлед одобрено от съда споразумение, постигнато с Районна прокуратура – Елена, осъдиха мъж за незаконно държане на оръжие и боеприпаси в дома си.  \r\nОбвиняемият мъж с инициали Д.Б. се призна за виновен за това, че на 28 април 2019 г. в с. Родина, общ. Златарица, в дома си държал огнестрелно оръжие – полуавтоматична пушка марка “Norinco“, калибър 22 и боеприпаси за огнестрелни оръжия – 148 броя броя патрони, без да има  за това надлежно разрешение.  \r\nЗа извършеното деяние на Д.Б. е наложено наказание от пет месеца лишаване от свобода, което на основание чл. 66 от НК е отложено с изпитателен срок от три години. Вещите – предмет на престъпление, са отнети в полза на държавата. Споразумението има последици на влязла в сила присъда.", "date": "2019.05.28", "title": "Велико Търново: Мъж получи условна присъда за незаконно държане на оръжие и боеприпаси"}
{"url": "http://www.focus-news.net/news/2019/05/28/2663410/evropeyski-izbori-2019-vodachite-na-listite-v-izborite-za-evropeyski-parlament-poluchavat-nay-mnogo-glasove-s-preferentsii-v-oblast-kyustendil.html", "text": "Водачите на листите в изборите за Европейски парламент получават най-много преференции в област Кюстендил, предаде репортер на  Радио „Фокус” – Кюстендил . Водачът на листата на ПП ГЕРБ Мария Габриел има 1681 преференции. След нея по личен резултат се нарежда деветата в листата Ивелина Василева с 879 гласове, а на трето място е Лиляна Павлова с 797 преференции. Водачът на листата на Коалиция „БСП за България” Елена Йончева е получила 1457 преференции. На второ място по този резултат е петият в листата – Сергей Станишев с 1010 преференции. Велизар Енчев е събрал 444 преференциални гласа. 675 преференции е събрал водачът на листата на ВМРО Ангел Джамбазки. След него по този резултат се нарежда Вергил Кацов от Дупница. Юлиан Ангелов има 193 преференции, а Андрей Слабаков – 146. Водачът на листата на „Демократична България – Обединение” Радан Кънев има 318 гласа. След него е Стефан Тафров с 102 гласа. Третото място е за Мария Спирова с 26 преференции. При ДПС последният в листата Цветан Енчев има най-много преференции – 191. Водачът на листата Мустафа Карадайъ е събрал 85 преференции. \r\nВенцеслав ИЛЧЕВ", "date": "2019.05.28", "title": "Европейски избори 2019: Водачите на листите в изборите за Европейски парламент получават най-много гласове с преференции в област Кюстендил"}
{"url": "http://www.focus-news.net/news/2019/05/28/2663413/veliko-tarnovo-uslovna-prisada-poluchi-dzhebchiykata-opitala-da-ograbi-kitayska-turistka.html", "text": "Условна присъда получи джебчийката, опитала да ограби китайска туристка. Това съобщиха от пресцентъра на  Апелативна прокуратура - Велико Търново . Жената е с наложено наказание три месеца лишаване от свобода, изтърпяването на което на основание чл. 66 от НК е отложено с три години изпитателен срок. Присъдата е определена след одобрено от съда споразумение, постигнато с Районна прокуратура – Велико Търново. \r\nС. А. се призна за виновна за това, че на 01 май 2019 г. в гр. В. Търново, ул. „Стефан Стамболов”, пред хотел „Панорама“, направила опит да отнеме от владението на собственика – жена от  Китай, без нейното съгласие и с намерение противозаконно да присвои чужди движими вещи, намиращи се в дамската й чанта - сумата от 200 евро с равностойност от 391 лева; сумата от 6620 хонконгски долара с равностойност от 1469.64 лева и мобилен телефон марка \"Самсунг Галакси Нот 4\" на стойност 328 лв., всички вещи на обща стойност 2188.64 лв., като опита останал недовършен по независещи от дееца причини (намесата на китайска гражданка). \r\nСпоразумението има последици на влязла в сила присъда.", "date": "2019.05.28", "title": "Велико Търново: Условна присъда получи джебчийката, опитала да ограби китайска туристка"}
{"url": "http://www.focus-news.net/news/2019/05/28/2663415/kyustendil-zhena-e-postradala-pri-katastrofa-na-bul-makedoniya.html", "text": "Жена е пострадала леко при катастрофа в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Пътният инцидент е възникнал на булевард „Македония” в града. Сблъскали са се два леки автомобила. Жена, която е била пътник в единия от автомобилите, е закарана с леки наранявания в болницата. По първоначални данни причина за инцидента е неспазване на правилата за движение от страна на единия водач, който е на 40 години. Шофьорите са тествани за алкохол, резултатите са отрицателни. \r\nВенцеслав ИЛЧЕВ", "date": "2019.05.28", "title": "Кюстендил: Жена е пострадала при катастрофа на бул. „Македония”"}
{"url": "http://www.focus-news.net/news/2019/05/28/2663404/tass-kosovskata-politsiya-e-zadarzhala-ruski-grazhdanin-ot-misiyata-na-oon.html", "text": "В хода на операцията, която се провежда на територията на Косово, е задържан руски гражданин от мисията на ООН в страната. Съответното бе обявено от държавния глава на Сърбия Александър Вучич, предава  TACC . \r\n„Сред задържаните 13 души е руският гражданин Михаил Краснощенков, сътрудник на ЮНМИК. Информирахме за това руските органи“, заяви Вучич.  \r\nПо-рано специални части на РОСУ арестуваха 13 души, сред които членове на косовската полиция. Акцията – според Прищина, е насочена срещу контрабандисти. Тереза Герова", "date": "2019.05.28", "title": "ТАСС: Косовската полиция е задържала руски гражданин от мисията на ООН"}
{"url": "http://www.focus-news.net/news/2019/05/28/2663391/tanjug-sarbiya-operatsiyata-v-zubin-potok-prodalzhava-dvama-sarbi-sa-raneni.html", "text": "Източник на държавната информационна агенция на западната ни съседка  Tanjug  разкриват, че на главния път към населения предимно със сърби град Зубин поток в северната част на Косово, продължава акцията, която прищинската полиция стартира в сутрешните часове на деня.  \r\nСъгласно разпространената информация, към 10:00 часа местно време (11:00 часа българско време) все още се е чувала стрелба от огнестрелни оръжия.Двама сърби са леко ранени при възникналата престрелка. \r\nМеждувременно бе съобщено, че мостът на река Ибър, който разделя Митровица на северна и южна част, е бил затворен за движение от КФОР. Пешеходци се допускат. Над града се чуват сирени, има и патрулиращ хеликоптер. Съобщава се, че жителите на града са изплашени и голяма част от тях се стичат към централния площад.  \r\nПо-рано специални части на РОСУ арестуваха 13 сърби, всичките от които членове на косовската полиция. В отговор Министерството на вътрешните работи в Белград приведе в пълна бойна готовност специалните полицейски звена. В Белград е в ход и извънредно заседание на Съвета за национална сигурност, който държавният глава Александър Вучич свика след инцидента. Тереза Герова", "date": "2019.05.28", "title": "Tanjug (Сърбия): Операцията в Зубин поток продължава, двама сърби са ранени"}
{"url": "http://www.focus-news.net/news/2019/05/28/2663416/stara-zagora-obshtinata-organizira-obshtogradski-ritual-za-otbelyazvane-na-denya-na-botev-i-zaginalite-za-osvobozhdenieto.html", "text": "Общината организира общоградски ритуал за отбелязване на Деня на Ботев и загиналите за Освобождението. Това съобщиха от пресцентъра на  Община Стара Загора . Той ще се проведе на 2 юни 2019 г. от 11.30 часа пред паметника на Христо Ботев в парк „Митрополит Методий Кусев“. \r\nВ честването с поднасяне на венци и цветя ще участват представители на ръководството на Община Стара Загора, Общински съвет - Стара Загора и Втора механизирана бригада. Очакват се и много граждани. \r\nВ него ще се включат и ученици, които ще изпълнят рецитал по стихове на гениалния поет. \r\nТочно в 12.00 часа воят на сирените ще оповести едноминутно мълчание в знак на всенародната почит към делото на Ботев и на загиналите за свободата на България.", "date": "2019.05.28", "title": "Стара Загора: Общината организира общоградски ритуал за отбелязване на Деня на Ботев и загиналите за Освобождението"}
{"url": "http://www.focus-news.net/news/2019/05/28/2663417/inzh-petko-dragnev-op-burgasbus-predpriyatieto-priklyuchva-2018-g-s-539-000-leva-zagubi.html", "text": "„Бургасбус“ приключва 2018 г. с 539 000 лева загуби. Това каза пред журналисти инж. Петко Драгнев, управител на общинско предприятие „Бургасбус“, предаде репортер на  Радио „Фокус“ - Бургас . „2017 г. приключи с 3 900 000 лева загуби, в пъти е намалена загубата“, заяви Драгнев. По думите му предните 10 години „Бургасбус“ винаги е бил на печалба, включително 2016 г. „През 2016 година се случиха няколко неща, кои повлияха на финансовия резултат“, каза още Драгнев и добави, че през 2014 година „Бургасбус“ бе определен с решение на ОбС - Бургас за вътрешен оператор, това е по един европейски регламент 13-70, който дава възможност на общинската фирма да ѝ се възложи директно без процедура цялата транспортна схема на общината. „Същият този регламент забранява вътрешният оператор да изпълнява междуселищни превози“, заяви управителят на общинско предприятие „Бургасбус“ и уточни, че общинското предприятие от края на 2016-та година са спрели да изпълняват междуселищни превози. „Това са Варна, Русе, Ямбол, Елховео, Слънчев бряг, Несебър, Приморско, Царево, Ахтопол, всички тези силни през лятото туристически линии, които генерираха допълнителни приходи, съответно и печалба, която компенсираше трудните зимни месеци“, обясни Драгнев.  \r\nТой припомни, че през 2016 година беше въведена електронната система, както и транспортната схема. „Всичко това направи на практика „Бургасбус“ като една нова фирма, започна да работи наново, всички правила, по които сме работили до този момент се промениха. Всичко това доведе до тези загуби“, заяви и добави, че са имали амбиция да приключат на нула или с положителен резултат, но заради фактори като цени на горива са възпрепятствали. „Сега правим нови инвестиции в касови апарати и в софтуери за тях, направихме и допълните инвестиции в порядъка на 530 000 лева за 2018-та година за бордово оборудване, което е равно на стойността на загубата, така че ако не бяхме правили инвестиции щяхме да излезем на нула“, заяви Драгнев и уточни, че целта им не е да излязат на минимална печалба,а печалбата да бъде постигната успоредно с повишаването на качеството на услугата. „Тази година закупихме и нови три автобуса, които да обслужат линия номер 9, от там амортизационните отчисления за „Бургасбус“ са в рамките на 1 800 000 лева, така че да се говори, че предприятието е в тежко финансово състояние и чака ли го съдбата на хлебозавода е меко казано несериозно“, коментира Драгнев. По думите му „Бургасбус“ се развива стабилно. Петко Драгнев изказа своите благодарности към Община Бургас и Общински съвет, тъй като те са застанали зад всяко тяхно предложение, за да излязат от тази ситуация, включително и намаляване на наема, което ще влезе в сила пред 2019 г. \r\nДеница ДИМИТРОВА", "date": "2019.05.28", "title": "Инж. Петко Драгнев, ОП „Бургасбус“: Предприятието приключва 2018 г. с 539 000 лева загуби"}
{"url": "http://www.focus-news.net/news/2019/05/28/2663407/hashim-tachi-za-politseyskata-operatsiya-nyama-myasto-za-organiziranata-prestapnost-v-kosovo.html", "text": "Президентът на Косово Хашим Тачи коментира полицейска операция срещу организираната престъпност и контрабандата в северната част на страната, съобщава електронното издание на прищинския ежедневник  Gazeta Express . \r\n„Правоприлагащите институции се нуждаят от максимална подкрепа от цялото общество в безкомпромисната борба с организираната престъпност, контрабандата и корупцията на цялата територия на Република Косово\", написа Тачи във „Фейсбук“. По време на операцията той осъди и раняването на полицейски служител.  \r\n„През второто десетилетие от съществуването на независима Република Косово няма да има място за организирана престъпност, а онези, които участват в незаконни дейности, ще приключат зад решетките“, предупреди Тачи.  \r\n„Днешната операция е в полза на всички граждани и призовавам сръбската общност на север да запази спокойствие и да подкрепи борбата срещу организираната престъпност. Укрепването на върховенството на закона е жизненоважно за равенството на всички граждани и ускорява пътя ни към евроатлантическите интеграции!“, заяви още косовският президент. Тереза Герова", "date": "2019.05.28", "title": "Хашим Тачи за полицейската операция: Няма място за организираната престъпност в Косово"}
{"url": "http://www.focus-news.net/news/2019/05/28/2663420/burgas-v-grada-shte-se-provede-natsionalnata-konferentsiya-pochti-nulevoenergiyni-sgradi.html", "text": "За втора поредна година Община Бургас е домакин на Националната конференция \"Почти нулевоенергийни сгради\". Това съобщиха от пресцентъра на  Община Бургас . В периода 30 май - 1 юни Експоцентър \"Флора\" ще посрещне експерти от България, Австрия, Чехия и Словакия, представители на научни центрове и институти от Китай и Хонг Конг, които ще представят успешни практики при проектирането и строителството на сгради с близко до нулевото потребление на енергия. Старт на конференцията ще бъде даден на 30 май от 12.30 часа. \r\nСъбитието, организирано от ЕнЕфект и ЕкоЕнергия с подкрепата на Община Бургас, си поставя за цел да представи националното законодателство и норми, европейския и световен опит, предизвикателствата в България и пазарните възможности - както при новите сгради, така и при сградните обновявания. Заместник-министърът на енергетиката Жечо Станков ще представи перспективите за тяхното изпълнение в България и възможностите, които се откриват пред българските общини и бизнес. Потвърждения за участие има от Ивайло Алексиев - изпълнителен директор на Агенцията за устойчиво енергийно развитие, Надя Данкинова - изпълнителен директор на фонд ФЛАГ и представител на Фонд за устойчиви градове. \r\nПо време на конференцията ще бъде представена програма \"Възобновяема енергия, енергийна ефективност и енергийна сигурност\", финансирана от финансовия механизъм на Европейското икономическо пространство 2014-2021, разполагаща с финансов ресурс от близо 33 млн. евро, чийто старт официално бе даден на 22 май. За проекти за почти нулево енергийни сгради ресурсът е 10.7 млн. евро. В предложенията може да се използва и собствено финансиране, което ще е задължително в случай на надхвърляне на максималната стойност на гранта - 1.2 млн. евро. \r\nЕнергийната ефективност в сградите означава преди всичко високо качество, здравословни условия на живот и много комфорт. За безпроблемното изпълнение на такива проекти обаче е необходима сериозна промяна в подхода към проектиране и строителство, както и нови знания и умения за всички, работещи в сектора. Пазарът вече предлага всички необходими условия, материали и технологии с доказана икономическа ефективност, появяват се и първите успешни пилотни проекти. Събитието ще бъде съпътствано от продуктово изложение с участието на фирми като Adverso, AHI Cаrrier, Alukoenigstahl, CONIX home, Hexagon-Build, Hoval, Knauf и Knauf Insulation, NEODOM, Soudal, Tangra, Viessmann, Пасивна къща България, Силико, както и специализираното обучение за проектанти с представяния от фирмите изложители. \r\n25-членна делегация, водена от председателите на Китайската академия за изследвания в строителството и Националния институт за отопление, охлаждане, вентилация и енергийна ефективност, ще посети Бургас и ще вземе участие в събитието. Ще бъдат обсъдени националните норми и политики за ПНЕС в Австрия, Чехия и Словакия, както и съвременните тенденции в професионалното образование и обучение, представени от участниците в проект CraftEdu по програма Хоризонт 2020 на ЕС. \r\nНа 1 юни най-малките ще могат да се включат в играта \"Слънце, вятър и вода - това е нашата Земя\", а после ще научат родителите си защо трябва да пазим природата и как да го правим. За родителите е \"Леденото предизвикателство\" и демонстрация на строителство в реално време на нискоенергийна сградна конструкция с най-новите материали и компоненти. Повече информация е публикувана  .", "date": "2019.05.28", "title": "Бургас: В града ще се проведе Националната конференция \"Почти нулевоенергийни сгради\""}
{"url": "http://www.focus-news.net/news/2019/05/28/2663421/stara-zagora-obshtinata-organizira-initsiativata-igray-s-priyateli-posvetena-na-mezhdunarodniya-den-na-deteto.html", "text": "Общината организира инициативата „Играй с приятели“, посветена на Международния ден на детето. Това съобщиха от пресцентъра на  Община Стара Загора . Празникът ще започне в 10.00 часа на 1 юни в парк „Пети октомври“. На сцената ще се изявят представители на 18 детски градини от Общината. Присъстващите на празника ще чуят изпълнения на детски и народни песни. Ще се насладят на фолклорни и латино танци. \r\nНа централната алея ще бъдат разположени Арт ателиета, представени от Школите по изобразителни изкуства на Център за подкрепа за личностно развитие  и школите по чужди езици и изобразително изкуство на НЧ „Родина 1860“.  \r\nДецата ще могат да се забавляват и с Клуб „Забавна астрономия“, Ателие „Млад археолог“ на Регионалния исторически музей Стара Загора и игри по шахмат, представени от Клуб по шахмат „Тракийско конче“ при НЧ „Георги Бакалов 1933 г.“. \r\nНа 1 юни от 11.00 часа в парк „Артилерийски“ и на 2 юни от 17.00 часа в парк „Пети октомври“ ще има детски концерти на Вокална студия „Розов свят“ и Детско-юношески фолклорен танцов състав „Броеничка“ при Фолклорна танцова школа „Броеница“.", "date": "2019.05.28", "title": "Стара Загора: Общината организира инициативата „Играй с приятели“, посветена на Международния ден на детето"}
{"url": "http://www.focus-news.net/news/2019/05/28/2663423/zam-glavniyat-prokuror-ivan-geshev-veroyatno-v-blizkite-chasove-shte-badat-zadarzhani-kmetat-na-obshtina-bozhurishte-zam-kmetat-i-oshte-edno-dlazhnostno-litse.html", "text": "Към момента няма привлечени към наказателна отговорност лица. Вероятно в близките часове, ако се развият нещата, така както са планирани, ще бъдат задържани по закона на МВР кметът на Община Божурище, зам.-кметът и още едно длъжностно лице. Това каза на брифинг заместник-главния прокурор Иван Гешев във връзка със специализираната акция в кметството на Община Божурище заради злоупотреби с имотни сделки, предаде репортер на  Агенция „Фокус“ . „Работи се по посока на престъпление по служба, включително и документни престъпления от рода на удостоверяване, че определени обяви са сложени залепени на общината, други не са сложени. Обявата е публикувана на сайта на Община Божурище, но фактически само кметът може да я отвори и да я види“, поясни той. По думите му за документни престъпления законът предвижда до 5 години лишаване от свобода. „Разследването е по сигнал на председателя на Общинския съвет на Община Божурище. Работи се от няколко месеца.  Кметовете продължават да не слушат какво им се говори. Ситуацията е променена и няма значение от коя политическа сила си“, добави той. „Тук в някаква степен става въпрос за наглост. Не може председателят на Общинския съвет да те сезира, да ти каже „виждам какво правиш“ и ти да кажеш „мен това не ме интересува“ и въпреки това да го направиш“, поясни Гешев, като уточни, че след това председателят на Общинския съвет е сигнализирал и институциите.  \r\n„Той не е прескочил местните органи, той ги е предал към компетентните. Ти няма как да прескочиш местните, защото те не са компетентни. Тези кметове продължават да не осъзнават, че от една година местните органи – прокуратура и полиция нямат отношение към техните действия в случай, че бъдат констатирани нарушения“, заяви зам.-главният прокурор.  \r\nПопитан защо прокуратурата е поела разследването след изборите за Европейски парламент, той отговори: „Има определена поредност и планове за определени разследвания. Ние провеждаме и преди и след избори. Когато проведем преди избори ме питате, защо го правите преди избори, може би целта е предизборна. Сега ме питате защо след изборите. Планирането не е след местни и всякакви други избори“. \r\nДаяна ДЮЛГЕРОВА", "date": "2019.05.28", "title": "Зам. главният прокурор Иван Гешев: Вероятно в близките часове ще бъдат задържани кметът на Община Божурище, зам.-кметът и още едно длъжностно лице"}
{"url": "http://www.focus-news.net/news/2019/05/28/2663409/evropeyski-izbori-2019-ruse-pp-gerb-poluchava-3089-ot-glasovete-bsp-2501-dps-119-vmro-955-pri-100-obraboteni-protokoli-v-rik.html", "text": "С 30.89 % подкрепа ПП ГЕРБ печели изборите за Европейски парламент в Русенска област, при 100% обработени протоколи. Резултатите към момента се отчитат в Централната избирателна комисия. Това съобщи за  Радио „Фокус“ – Велико Търново  Мирослава Маркова, председател на Районната избирателна комисия. По данни, публикувани на сайта на Областна администрация – Русе, на 26-ти май до урните в региона са отишли 61 754 души. Първа политическа сила е ПП ГЕРБ с 30.89%, следвана от БСП за България с 25.01%. Трети са от Движението за права и свободи – ДПС с 11.90%, а четвърти се нареждат ПП ВМРО – Българско национално движение с 9.55%. Петото място е за „Демократична България – Обединение (ДА България и ДСБ)“, които получават 4.09% от вота в региона, шести остават ВОЛЯ – Българските Родолюбци с 3.56%. Агенция „Фокус“ припомня:  На предходните европейски избори през 2014 г. в 19-ти  избирателен район Русе ГЕРБ получават –30.75 % „Коалиция за България“ – 16.58 %, ДПС – 14.32 %, България без цензура, ВМРО, ЗНС, Гергьовден –13.42 %, Реформаторски блок – 7.09 %. На европейските избори през 2009 г. в 19-ти  избирателен район Русе ГЕРБ получава  25.10 %, „Коалиция за България“ – 15.52 %, „АТАКА“ – 15.28 %, ДПС – 15.04 %  за НДСВ – 9.06 %, Синята коалиция –6.15 %, РЗС- 5.05 %. \r\nНа първите европейски избори у нас през 2007 г. в 19-ти  избирателен район Русе ГЕРБ получава 26.50 %,  ПЕС- БСП – БСХ – 16.03 %, партия „АТАКА“ – 17.93 %, ДПС – 19.74 %, НДСВ – 6.26 %. \r\nЛуиза ТРАНЧЕВА", "date": "2019.05.28", "title": "Европейски избори 2019: Русе: ПП ГЕРБ получава 30.89% от гласовете, БСП - 25.01%, ДПС - 11.9%, ВМРО - 9.55%, при 100% обработени протоколи в РИК"}
{"url": "http://www.focus-news.net/news/2019/05/28/2663414/rtk-live-kosovo-kosovskata-politsiya-publikuva-izyavlenie-za-operatsiyata-si-v-severnata-chast-na-stranata.html", "text": "Косовската полиция публикува изявление, в което обяснява действията си в северната част на страната, довели до арестуването на няколко техни колеги и обикновени граждани, предава  RTK Live . \r\n„Тази полицейска операция беше предшествана от няколкомесечно разследване на Косовска полицейска инспекция (КПИ), полицията и водено от Специализираната прокуратура на Косово, което доведе до основателно подозрение, че няколко полицейски служители и граждани са участвали в организиране на престъпна дейност, свързана с деяния като„ контрабанда на стоки “,„ злоупотреба със служебно положение“,„ подкуп “,„ забранена търговия “и т.н.“, се казва в изявлението. \r\nВъпреки въоръжената съпротива в северната част на Митровица, полицейската операция продължава, поясниха властите. \r\n„Косовската полиция, в сътрудничество със съдебните органи, полицейския инспекторат, остава ангажирана с изпълнението на своите законови задачи и отговорности с цел поддържане на обществения ред и спокойствие, както и предотвратяване на незаконни действия\", се казва в изявлението от правоохранителните органи, в което се допълва още, , че повече информация ще бъде предоставена по-късно през деня напресконференция на КПИ и прокуратурата. Тереза Герова", "date": "2019.05.28", "title": "RTK Live (Косово): Косовската полиция публикува изявление за операцията си в северната част на страната"}
{"url": "http://www.focus-news.net/news/2019/05/28/2663424/d-r-mariya-kamenova-rzi-montana-saobshteni-sa-9-sluchaya-na-morbili-v-inspektsiyata-ot-tyah-6-sa-laboratorno-potvardeni.html", "text": "Съобщени са 9 случая на морбили в инспекцията, от тях 6 са лабораторно потвърдени. Това каза за  Радио „Фокус“ - Видин  д-р Мария Каменова, заместник-директор на РЗИ - Монтана. Тя посочи, че 3 случая със съмнение за морбили са отхвърлени. „Териториално са засегнати две общини – Монтана и Бойчиновци. В община Монтана има 3 случая, всички в град Монтана. В община Бойчиновци има 3 случая, като от тях 2 случая са в с. Лехчево и 1 случай в с. Мърчево“, каза д-р Каменова. Три от случаите на заболелите от морбили са във възрастовата група от 1 до 4 години, един случай е констатиран при дете във възрастовата група от 5 до 9 години, един случай на заболял в групата от 20 - 24 години и един случай във групата от 25 до 29 години. „По отношение на имунизационния статус на заболелите: 83.3% (5 сл.) от заболелите са без проведена имунизация или без данни за проведени имунизации. Всички контактни лица са издирени“, допълни д-р Каменова. Съставен и връчен е акт за установено административно нарушение на личен лекар, който не е извършил задължителна имунизация против морбили, паротит и рубеола на заболели деца. „Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст. Всички лекари на територията на страната следва да подходят с особено внимание към пациенти със съмнение за морбили“, обясни заместник директора на РЗИ-Монтана. Тя допълни, че Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар. \r\nАнна ЛОЗАНОВА", "date": "2019.05.28", "title": "Д-р Мария Каменова, РЗИ - Монтана: Съобщени са 9 случая на морбили в инспекцията, от тях 6 са лабораторно потвърдени"}
{"url": "http://www.focus-news.net/news/2019/05/28/2663426/dobrich-do-31-may-se-priemat-oferti-za-vodno-spasitelna-deynost-na-neohranyaemi-plazhove-v-oblastta.html", "text": "До 17.30 часа на 31 май се приемат оферти за водно-спасителна дейност на неохраняеми плажове в областта, съобщиха от пресцентъра на  Областна администрация - Добрич . Съгласно утвърдената от Министерството на туризма програма за охрана на морските плажове без стопани през лято’2019, областният управител Красимир Кирилов обяви обществена поръчка за осигуряване на 7 стационарни спасителни поста на 5 плажа. Областният управител, като възложител по смисъла на Закона за обществените поръчки, обяви обществена поръчка с предмет „Организиране и извършване на водно-спасителна дейност през 2019 г. на територията на неохраняеми морски плажове“ на територията на област Добрич, съгласно утвърдената от Министерството на туризма Програма за организация на водно-спасителната дейност за настоящата година. Поръчката е с прогнозна стойност 69 900 лева без ДДС. Целта е да се осигури водно спасяване на най-посещавани плажни ивици, които не се стопанисват. Плажовете, на които ще се осигури с ресурс от държавата водно спасяване през активните летни месеци са: „Крапец – Север“ – част 2 – 1 пост, „Фиш-фиш“ – 2 поста, „Болата“ – 1 пост, „Дуранкулак – къмпинг „Космос“ – 1 пост, и „Шабленска тузла – къмпинг „Добруджа“, без част 4 – 2 поста. Общо 7 спасителни стационарни поста са предвидени на петте плажа, като е предвидено те да бъдат охранявани за периода от 01 юли 2019 г. до 31 август 2019 г. Обществената поръчка е публикувана на интернет страницата на Областна администрация Добрич в раздел „Профил на купувача“, както и в Портала за обществени поръчки.", "date": "2019.05.28", "title": "Добрич: До 31 май се приемат оферти за водно-спасителна дейност на неохраняеми плажове в областта"}
{"url": "http://www.focus-news.net/news/2019/05/28/2663428/ministar-mladen-marinov-na-evroizborite-ne-e-imalo-kiberataki.html", "text": "По време на евроизборите не е имало кибератаки и сигурността на вота е била добре организирана. Това каза  министърът на вътрешните работи Младен Маринов, който присъства на кръгла маса, посветена на борбата срещу киберпрестъпността, предаде  БНТ . „Оценката е добра, мисля че се справихме по осигуряване сигурността на изборите и цялата организация в компетенциите на МВР. Искам да благодаря на колегите, които бяха денонощно ангажирани и успяха да се справят“, заяви Маринов. \r\nОт МВР прогнозират увеличаване на случаите на кибератаки и посочиха като проблем ниските наказания за този вид престъпления.", "date": "2019.05.28", "title": "Министър Младен Маринов: На евроизборите не е имало кибератаки"}
{"url": "http://www.focus-news.net/news/2019/05/28/2663419/sport-diego-fabrini-pristiga-dnes-v-sofiya-za-finalizirane-na-transfera-v-tsska.html", "text": "Полузащитникът на Ботошани Диего Фабрини  пристига днес в София за медицински изследвания преди да финализира трансфера си в ЦСКА. \r\nИталиански медии съобщават, че ЦСКА е предложил 3-годишен договор на Фабрини, за който футнолистът ще получи заплата на стойност един милион евро. Левски също проявява интерес към играча.  \r\n28-годишният Фабрини има пет гола и пет асистенции в 31 мача за Ботошани, но договорът му изтича и от 1 юни той става свободен агент.", "date": "2019.05.28", "title": "Спорт: Диего Фабрини пристига днес в София за финализиране на трансфера в ЦСКА"}
{"url": "http://www.focus-news.net/news/2019/05/28/2663427/blagoevgrad-initsiativata-uchilishtna-panorama-2019-privleche-desetki-uchenitsi-i-tehnite-roditeli-na-ploshtad-makedoniya.html", "text": "Инициативата „Училищна панорама 2019“ официално бе открита в центъра на Благоевград. Това съобщиха от пресцентъра на  Общината . На площад „Македония“ десетки родители и деца застанаха пред шатрите, където училища от Благоевград, езикови школи и занимални представят възможностите на своите учебни заведения, както и постиженията си през годините.  \r\nСедмото поредно издание на „Училищна панорама“ бе открито от Симона Митова- началник на отдел „Образование“ към Община Благоевград. Тя приветства всички участници и гости от името на кмета на Община Благоевград д-р Атанас Камбитов. „Днес тук от 11.00 до 15.00 часа всеки от Вас може да направи своя мотивиран избор, тъй като всички учебни заведения се отзоваха и днес са тук пред Вас. Може да се запознаете в детайли с подробностите във връзка с кандидатстването, въпрос, който вълнува всички бъдещи осмокласници. Може да се запознаете със специалностите и профилите,които предлагат и всички онези, малки детайли,свързани с един много вълнуващ момент“, каза в част от приветствието си Симона Митова. \r\nИ в тазгодишното издание на „Училищна панорама“ участие взимат Център за личностно и творческо развитие на децата на Благоевград. Представители на Центъра обясняват и разясняват за школите, които предлага Центъра, за възможностите, които дава на подрастващите, както и целите им да развиват таланта в малчуганите. \r\nПо време на панорамата участват още  ПМГ „Акад. Сергей П. Корольов”, НХГ „Св. св. Кирил и Методий”, Благоевградска професионална гимназия „Ичко Бойчев”, Професионална гимназия по строителство, архитектура и геодезия „Васил Левски”, Средно училище с изучаване на чужди езици „Св. Климент Охридски”, II ОУ „Димитър Благоев”, V СУ „Георги Измирлиев”, VII СУ „Кузман Шапкарев”, XI СУ „Христо Ботев”, Занималня „Еврика”, Езиков център „LinguaMundi”, Integral – образователни програми, Американски университет в България и Alternativi International. За първа година в събитието се включва и представител от неправителствения сектор, с цел промотиране на доброволчеството сред младите хора на Благоевград. \r\nОсновната цел на събитието е гражданите и гостите на града да се запознаят с възможностите, които се предлагат на образователния пазар. \r\nИнициативата се организира съвместно от Община Благоевград и Център за личностно и творческо развитие на децата на Благоевград.", "date": "2019.05.28", "title": "Благоевград: Инициативата „Училищна панорама 2019“ привлече десетки ученици и техните родители на площад „Македония“"}
{"url": "http://www.focus-news.net/news/2019/05/28/2663422/evropeyski-izbori-2019-kyustendil-gerb-i-bsp-za-balgariya-uvelichavat-rezultatite-si-v-oblastta-v-sravnenie-s-izborite-za-evropeyski-parlament-prez-2014-godina.html", "text": "ГЕРБ и „БСП за България\" увеличават резултатите си в областта в сравнение с изборите за Европейски парламент през 2014 година, предаде репортер на  Радио „Фокус” – Кюстендил . Данните сочат, че на изборите за Европейски парламент през 2014 година ГЕРБ отново са победители в областта, но тогава партията получава подкрепа от 32.75%, а сега 38.47%. БСП през 2014 година е с резултат от 30.46%, при изборите от 26 май 2019 година покачването е незначително – 30.64%. 8.50% е резултатът на ВМРО на тези европейски избори, през 2014 година в коалиция с още три партии и движения резултатът е бил 12.68%. ДПС е четвърта по резултат от изборите с 3.44%, през 2014 година партията е събрала подкрепа от 4.10%. Активността на гласоподавателите през 2014 година е била 34.63%, докато сега тя намалява до 24.69%. Прави впечатление, че 1249 души са се възползвали от правото си на глас, но и от дадената им възможност да не подкрепят нито един от участниците в евроизборите. \r\nВенцеслав ИЛЧЕВ", "date": "2019.05.28", "title": "Европейски избори 2019: Кюстендил: ГЕРБ и „БСП за България\" увеличават резултатите си в областта в сравнение с изборите за Европейски парламент през 2014 година"}
{"url": "http://www.focus-news.net/news/2019/05/28/2663418/zam-glavniyat-prokuror-ivan-geshev-4-obshtinski-imota-v-bozhurishte-sa-prodadeni-chrez-manipuliran-targ-s-koeto-obshtinata-e-oshtetena-s-blizo-8-mln-lv.html", "text": "4 общински имота в Божурище са продадени чрез манипулиран търг, с което Общината е ощетена с близо 8 млн. лв. Това стана ясно от думите на заместник-главния прокурор Иван Гешев във връзка със специализираната акция срещу кмета на Община Божурище, предаде репортер на  Агенция „Фокус“ . Гешев обясни, че тези имоти са били държавна собственост и държавата ги е предоставила безвъзмездно на общината, откъдето следва те да бъдат ползвани в интересите на нейните жители. „В резултат на манипулирани търгове тези 80 декара са продадени за 150 -160 хил. лв.“, заяви Гешев, като обясни, че реално за по-малко от 40-50 евро. кв.м едва ли могат да бъдат намерени такива имоти.  \r\n„Всеки от вас може да направи разлика от 8 млн. и 160 хил. лв. Една разлика, която не е влязла в Община Божурище и оттам не са достигнали до конкретните хора, които трябва да я ползват, а това са гражданите на град Божурище“, посочи Гешев. Той обясни, че купувачите на имотите са четирима, като три от тях са търговски дружества. „За едното е ясно, че бащата на кмета е бил пълномощник в друг момент на дружеството. Към този момент се проверява информацията, че имат определени връзки с местната администрация. Интересен е четвъртият купувач, който е бивш магистрат от Национално следствена служба. И там ще бъдат извършени съответните проверки, включително и такива, които са от правомощията на КПКОМПИ“, поясни той.  \r\nДаяна ДЮЛГЕРОВА", "date": "2019.05.28", "title": "Зам.-главният прокурор Иван Гешев: 4 общински имота в Божурище са продадени чрез манипулиран търг, с което Общината е ощетена с близо 8 млн. лв."}
{"url": "http://www.focus-news.net/news/2019/05/28/2663433/ministrite-ekaterina-zaharieva-i-rosen-zhelyazkov-shte-validirat-yubileyna-marka-v-chest-na-140-godini-ot-sazdavaneto-na-mvnr.html", "text": "Вицепремиерът и министър на външните работи Екатерина Захариева и министърът на транспорта, информационните технологии и съобщенията Росен Желязков ще валидират юбилейна марка по случай 140 години от създаването на българската дипломатическа служба. Това съобщиха от пресцентъра на  Министерството на външните работи . \r\nЦеремонията ще се състои в зала „Договори“ на Министерството на външните работи на 29 май от 14.30 часа.", "date": "2019.05.28", "title": "Министрите Екатерина Захариева и Росен Желязков ще валидират юбилейна марка в чест на 140 години от създаването на МВнР"}
{"url": "http://www.focus-news.net/news/2019/05/28/2663431/blagoevgrad-zapochva-kampaniyata-dari-detskite-si-knizhki-nasochena-kam-nasarchavaneto-na-rannoto-detsko-chetene.html", "text": "Започва кампанията „Дари детските си книжки“, насочена към насърчаването на ранното детско четене. Това съобщиха от пресцентъра на  Община Благоевград . Тя се организира по случай 1 юни – Международен ден на детето. Инициатори са доц. д-р Валентин Василев, обществен посредник на Община Благоевград, и Регионална библиотека „Димитър Талев“ - Благоевград. Те стартираха дарителската кампания, насочена към насърчаването на ранното детско четене и в подкрепа на стратегията на Община Благоевград за развитие и популяризиране на културния живот в града. Сред първите включили се в кампанията бяха Симона Митова - началник-отдел \"Образование\" и служители от отдела, както и Даниела Пърличкова - директор на ДГ \"Синчец\". Кампанията ще продължи до края на месец юни.", "date": "2019.05.28", "title": "Благоевград: Започва кампанията „Дари детските си книжки“, насочена към насърчаването на ранното детско четене"}
{"url": "http://www.focus-news.net/news/2019/05/28/2663429/kyustendil-v-grada-zapochva-blagotvoritelna-kampaniya-v-pomosht-na-14-godishniya-teodor-velinov.html", "text": "В града започва благотворителна кампания в помощ на 14-годишния Теодор Велинов. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. Момчето страда от остеосаркома – вид много агресивен рак на костите. Той е ученик в 7-и клас на Основно училище „Даскал Димитри” – Кюстендил, тренира футбол и обича да е сред приятели. Той е единствено дете в семейството. В началото на месец май момчето започва да изпитва леки болки в крака, след известно време се появява отток и след това накуцване. След редица изследвания е установено, че Теодор има остеосаркома феморис сенистри – вид много агресивен рак на костите. При 14-годишното момче той е засегнал бедрената му кост. При направения ядрено-магнитен резонанс е установено, че туморите са два. След установяването на диагнозата е пренасочен в клиника по детска онкохемотология ИСУЛ, където е приет за лечение. По предварителна информация необходимата сума за лечение е около 300 000 евро. Музикално сдружение „Марин Големинов” – Кюстендил се включва в кампанията за набиране на средствата, като ще преведе по сметката на момчето приходите от продажбата на билети на заключителния концерт на Майските музикални дни 2019. Концертът ще се проведе на 29 май от 19.00 часа в Художествена галерия „Владимир Димитров – Майстора”.  До момента Теодор има направена една химиотерапия и в момента се възстановява у дома. \r\nВенцеслав ИЛЧЕВ", "date": "2019.05.28", "title": "Кюстендил: В града започва благотворителна кампания в помощ на 14-годишния Теодор Велинов"}
{"url": "http://www.focus-news.net/news/2019/05/28/2663432/pregled-na-mezhdunarodnite-novini-do-13-chasa-agentsiya-fokus.html", "text": "Броят на арестуваните при полицейската акция в Косово достигна до 23-ма души, предава  Радио-телевизија Србије (PTC) , като припомня, че сръбската армия е приведена в пълна бойна готовност. \r\nУточнява се, че арестуваните са от сръбски и босненски произход. Сред тях има полицейски служители и обикновени граждани. Има пострадали, по-рано бе съобщено, че става дума за двама души, които са получили леки наранявания.  \r\nДържавният глава на западната ни съседка Александър Вучич разпореди привеждането на всички части на сръбските въоръжени сили в състояние на пълна бойна готовност. Специалните звена на МВР също са на крак, твърди източник на РТС.  „В казармата в Кралево е забелязана активност на бронирани превозни средства“, предава медията. \r\nВучич увери, че ако има заплаха за живота на сърбите в страната, то Белград ще ги защити. \r\nСитуацията остава напрегната, но под контрол. В Митровица патрулира хеликоптер на КФОР. \r\n***  Министър-председателят на Косово Рамуш Харадинай информира, че полицията провежда операция не само в северната част на страната, а на цялата й територия. Тя е насочена срещу контрабандисти, поясни премиерът на най-младата държава на Балканите в съобщение в социалната мрежа „Фейсбук“, предава  RTK Live . \r\n„С разпореждането на прокурора, полицейска операция срещу лица, участващи в контрабанда, организирана престъпност и други престъпни действия в момента е в ход в цяло Косово. Някои от участниците в тези действия са митнически служители, полицейски служители, но също и обикновени граждани. Операцията започна успешно и в северните общини на Косово. Като министър-председател на страната, аз потвърждавам, че акцията е свързана с правоприлагането и с нищо друго. Приканвам сърбите от север да запазят спокойствие и да спазват закона!“, написа Хардинай. \r\n***  Президентът на Австрия Александер Ван дер Белен ще разпусне правителството под ръководството на канцлера Себастиан Курц (АНП), след като ден по-рано кабинетът във Виена не получи доверие в гласуването в парламента, предава държавната информационна агенция  APA . \r\nСлед това държавният глава ще възложи официално на финансовия министър Хартвиг Льогер временното ръководство на страната. Той ще изпълнява задълженията, докато не бъде назначен нов канцлер, който да води правителството до новите избори през есента. Льогер ще представя Австрия и на срещата на върха на държавните и правителствените ръководители на ЕС в Брюксел, която ще се проведе в рамките на деня.  От вторник, 28 май, Европейската централна банка (ЕЦБ) пуска в обращение нови банкноти от 100 евро и 200 евро, предава руската информационна агенция  TACC . \r\nУточнява се, че ще бъдат отпечатани нови банкноти на стойност три милиарда евро. Старите ще бъдат постепенно изтеглени от търговските мрежи, но ще останат средство за плащане. \r\nНа новите банкноти е изобразен портрет на героинята от древногръцката митология - Европа. Нейният образ е под формата на воден знак върху холографска вертикална ивица. Друг отличителен знак - числата 100 и 200 в долния ляв ъгъл ще променят цвета си от синьо към тъмно зелено, в зависимост от ъгъла на наклона. При накланяне холографските изображения ще се появят като знак за единна валута. \r\n„Тези елементи на защита ще усложнят фалшифицирането на банкнотите\", увери Йоханес Берман, говорител на борда на Германската централна банка. \r\nПървото нещо, което най-вероятно ще бъде забелязано от гражданите, е релефът на банкнотата – тя има ясно осезаемите линии от двете страни. \r\nПо-рано - през 2013, 2014, 2015 и 2016 г. - финансовият регулатор пусна в обращение актуализирани банкноти от 5 евро, 10 евро, 20 евро и 50 евро. Банкнотите от 500 евро няма да бъдат актуализирани, тъй като ЕЦБ реши да се откаже от тях, припомня агенцията. \r\n***  Братислава е поредната европейска столица, в която се организира среща за интеграцията на Западните Балкани. По-късно днес в града ще се проведе министерска среща на страните от Вишеградската четворка и Западните Балкани, съобщава електронното издание на първия вестник в югозападната ни съседка –  „Нова Македония“ . \r\nИнициативата е на словашкия министър на външните работи Мирослав Лайчак, а на срещата Македония ще бъде представена от първия дипломат на Скопие Никола Димитров. \r\nВишеградската група, съставена от Полша, Чешката република, Словакия и Унгария, е традиционен поддръжник на европейската перспектива на Балканите. Външните министри от формата провеждат редовни срещи с колегите от Западните Балкани, подчертава изданието.  \r\nТазгодишната среща в Братислава се провежда в рамките на словашкото председателство на Вишеградската група. Темите, които ще бъдат обсъдени в рамките на дискусиите, са насърчаването на реформите и интеграционните процеси на ЕС в страните от Западните Балкани. Очаква се и обсъждане на общото европейско бъдеще в контекста на новата геополитическа ситуация. \r\n***  Камарата на представителите на САЩ (долната камара на Конгреса) проведе изслушване относно влиянието на Русия в Западните Балкани и като пример  бяха споменати Босна и Херцеговина и връзката между члена на Тристранното председателство Милорад Додик и Москва, съобщава електронното издание на сараевския вестник  Dnevni Avaz . \r\nПредставители на уважавани организации и бивши служители на администрацията се изказаха по темата, като посочиха, че поради липсата на ясна и силна политика на САЩ и Европейския съюз, Русия гледа на Босна и Херцеговина като на своя цел.  \r\n„Русия винаги е гледала на Босна и Херцеговина като цел за дейностите си за въздействие и е сигурно, че Милорад Додик пътува интензивно в Москва, за да се консултира с руския президент Владимир Путин за стратегическото ръководство на страната. Но това по същество представлява вето за плана за действие на Запада по отношение на страната, за членството и присъединяването й  към НАТО. Засега, докато той или хора като него на власт, е трудно да се допусне, че страната ще се присъедини към НАТО или дори към ЕС. Трябва да се опитаме да работим с хора, които искат по-добро бъдеще в Босна и Херцеговина“, цитира изданието думите на Майкъл Карпентър от Центъра за дипломация „Пен Байдън“. \r\nПо време на сесията възниква въпросът дали Русия може неволно да предизвика конфликт на Балканите, който няма да може да контролира. В тази връзка бяха отправени предупреждения, че Дейтънското мирно споразумение не позволява на страната да се реформира. \r\n„Дейтънското споразумение пречи на Босна и Херцеговина да продължи напред, не може да бъде реформирано и всичко това увеличава възможностите на Додик да предотврати членството на страната в Общността. Така че аз вярвам, че Русия ще го подкрепи, за да се намесва, смущава, потенциално да прокара вълна на миграция към Европа, за да отклонят вниманието. Но това е слабостта, която Русия използва, защото ЕС и САЩ не разполагат с ясна и силна политика. Това е тревожно. Проблемът е, че няма много сили, които да се противопоставят на Додик“, бе заключението на Хедър Конли от Центъра за стратегически и международни изследвания.  Електронното издание на прищинския ежедневник  Zeri  цитира данни от проучване, проведено в 64 страни от цял свят, в което основният въпрос е бил: „Ако има война, бихте ли се били в нея и да изложите на риск живота си в името на Вашата страна?“. \r\nРезултатите показват, че 61% от респондентите са отговорили положително на въпроса. От тях 67% са мъже. Около 27% от анкетираните заявяват, че не са готови да се бият.  \r\nОказва се, че най-голям процент от желаещите да се борят за своята страна са граждани на държавите от Близкия Изток и Северна Африка -  83%. Най-ниският процент е от гражданите на страните от Западна Европа – едва 25 на сто от тях са изразили готовност да защитават родината си.  \r\nЩо се отнася до балканските държави, косовските албанци изглежда са най-убедителни, твърдят от редакцията. Общо 58% от тях са заявили, че са готови да се борят за своята страна. След тях се нареждат бошняците с 55%, Сърбия с 46%, Македония с 38%. Не се привеждат данни за България. \r\n***", "date": "2019.05.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/28/2663434/mon-ot-dnes-zapochvat-darzhavnite-zrelostni-izpiti-po-zhelanie-koito-shte-prodalzhat-do-31-may.html", "text": "От днес започват държавните зрелостни изпити по желание, които ще продължат до 31 май включително. Това съобщиха от пресцентъра на  Министерството на образованието и науката . Това е матура, която не е задължителна, а на нея се явяват само тези зрелостници, които са решили да положат и допълнителен държавен зрелостен изпит.  \r\nДнес се провежда изпит по желание по три предмета - биология и здравно образование, физика и астрономия и философски цикъл. Сутринта в 7.00 часа в Министерството на образованието и науката журналистът Зина Соколова от вестник „Аз Буки“ изтегли „Вариант 2“, който важи за изпита и по трите предмета.  \r\nНа 29 май са държавните зрелостни изпити по желание по английски, испански, италиански, немски, руски и френски език.  \r\nПо география и икономика и по химия и опазване на околната среда изпитите са на 30 май, а на 31 май ще се проведат изпити по желание по математика и история и цивилизации.  \r\nНад 800 ученици са подали заявления за явяване на матура по желание.  \r\nРезултатите от държавните зрелостни изпити ще бъдат обявени до 13 юни.", "date": "2019.05.28", "title": "МОН: От днес започват държавните зрелостни изпити по желание, които ще продължат до 31 май"}
{"url": "http://www.focus-news.net/news/2019/05/28/2663430/inzh-petko-dragnev-op-burgasbus-ne-e-komentiran-variant-za-povishenie-tsenata-na-bileta-ili-kartata-za-gradski-transport-v-burgas.html", "text": "Не е коментиран вариант за повишение цената на билета или картата за градски транспорт в Бургас. Това каза пред журналисти инж. Петко Драгнев, управител на общинско предприятие „Бургасбус“, предаде репортер на  Радио „Фокус“ – Бургас . „2017 г.  Относно недоволството от повишаването на цената на билета от 1 лев на 1.30 лева, след това на 1.50 лева, Драгнев коментира, че 1.30 лв. е цената, която е определил ОбС - Бургас като основна. „Всички, които пътуват редовно в градския транспорт, знаят, че могат да пътуват на цена 1.20 лв. без проблем“, каза още управителят на общинското предприятие. По думите му 1.50 лв. заплащат хората, които закупуват билета в автобуса. „В същото време обаче учениците и пенсионерите пътуват в рамките на 25 - 35 ст. на пътуване. Така че много е голяма „ножицата“ в цените и смятам, че всеки може да се направи така пътуването, че да излезе ефективно според неговите нужди“, заяви Драгнев.  \r\nПо думите му преди да се въведе електронната система, във всички квартали на Бургас хората са пътували с минимум два билета или с минимум карта за две линии, за да стигнат от квартала до някоя точка в града. „В момента това се случва с един билет, защото в рамките на 45 минути се прехвърля в следващия автобус. По някакъв начин всички тези пренареждания на тарифната ставка трябва да се компенсират, едните с другите“, заяви още той.  \r\nДрагнев добави, че всички квартали и съставни селища ще бъдат направени на зони, за да може, който пътува по-малко, да плаща по-ниска цена, а който пътува повече - по-висока. „В момента който пътува две спирки, плаща 1.20 лв. този, който пътува примерно от \"Меден рудник\" до \"Банево\", също плаща 1.20 лв. Ако това се избегне или се предложи  по-справедлива цена за всички жители на Бургас, ще може да се коментира“, добави Петко Драгнев.  \r\nТой заяви още, че „Бургасбус“ има най-добрият градски транспорт в страната. „В момента другите градове изпълняват тази част от проекта за електронното гласуване, това ще се случи при тях примерно след година. В София го обявиха в началото на 2018 година, в такъв случай ще се случи поне 2020 година. Възможностите за пътуване с една карта по всички линии с еднократно таксуване в рамките на 45 минути, независимо колко превозни средства се сменят, не се предлага в момента никъде“, каза още Драгнев. На въпроса защо не винаги работят машините, той отговори, че фирмата-доставчик и Министерството на финансите не са стигнали до издаване на лиценз за работа на тези машини. По думите му Държавата иска да провери всички варианти, че ще си прибере данъците, когато се ползват тези устройства. Драгнев добави, че по същата причина не работи и мобилното приложение за зареждане на карти по интернет. „В момента, в който държавата лицензира тези системи, те ще заработят“, заяви Петко Драгнев. \r\nДеница ДИМИТРОВА", "date": "2019.05.28", "title": "Инж. Петко Драгнев, ОП „Бургасбус“: Не е коментиран вариант за повишение цената на билета или картата за градски транспорт в Бургас"}
{"url": "http://www.focus-news.net/news/2019/05/28/2663435/sofiya-ako-do-kraya-na-denya-stroitelyat-ne-otstrani-konstatiranite-defekti-pri-remonta-na-ul-graf-ignatiev-shte-mu-bade-nalozhena-sanktsiya.html", "text": "Ако до края на деня строителят не отстрани констатираните дефекти при ремонта на ул. „Граф Игнатиев“, ще му бъде наложена санкция. Това стана ясно по време на инспекцията на ремонта на ул. „Граф Игнатиев“, срокът за който изтича днес. В момента никъде по обекта няма огради и е абсолютно достъпен. Монтирани са пейките по цялото протежение. Остава да се обсъдят детайли относно градското обзавеждане на обекта, коментира пред журналисти директорът на Дирекция „Транспортна инфраструктура“ към Столична община Даниел Евлогиев. „На 21 май бяха констатирани дефекти относно некачествено изпълняване на обекта. В момента се отстраняват и в края на деня комисия, която проверява дали са отстранени дефектите, ще каже дали те са коригирани, или не. В случай на некоригиране от страна на изпълнителя ще му бъде наложена санкция. По договор в зависимост от това какво бъде констатирано като дефект, санкцията е до 1 милион лева“, уточни той.  \r\n„Глобата е в размер един процент на ден. Има два вида санкции, които се налагат на строителя – единият е за време на изпълнение, а другият за качество на изпълнение. Няма да има санкции за забавяне във времето, защото в момента строително-монтажните дейности по „Граф Игнатиев“, площадите „Гарибалди“ и „Славейков“ и градинката на църквата „Св. Седмочисленици“ са завършени“, обясни той.  \r\nИнж. Тодор Тодоров от фирмата, която извършва строителния надзор на обекта посочи, че констатираните дефекти са локални – на места има пропадане на настилката, другаде липсва достатъчно фугиране, има отделни повреди по боята на стълбовете на уличното осветление, има дефекти около дърветата и решетките около тях. Той подчерта, че при мобилизация от страна на строителя отстраняването на дефектите може да приключи в рамките на деня. Относно планираното поставяне на чешма в района на църквата  „Св. Седмочисленици“ инж. Тодоров коментира, че всичко необходимо за монтажа е налице и това ще стане, когато архитектите изберат самата чешма и добави, че обектът може да се експлоатира и без нея.  \r\nВъв връзка с ограничителите по трамвайното трасе на ул. „Граф Игнатиев“ директорът на Дирекция „Транспортна инфраструктура“ уточни, че ще бъдат изпълнени. „Видът им е максимално близък до основно приетото като тип ограничител в градската среда. Ще бъдат поставени в зависимост от производствените възможности най-вероятно до един – два месеца. Не мисля, че ще пречат на хората“, каза той.    \r\nТеодора ПАТРОНОВА", "date": "2019.05.28", "title": "София: Ако до края на деня строителят не отстрани констатираните дефекти при ремонта на ул. „Граф Игнатиев“, ще му бъде наложена санкция"}
{"url": "http://www.focus-news.net/news/2019/05/28/2663425/rts-sarbiya-broyat-na-arestuvanite-pri-politseyskata-aktsiya-v-kosovo-dostigna-do-23-ma-dushi-srabskata-armiya-e-v-palna-boyna-gotovnost.html", "text": "Броят на арестуваните при полицейската акция в Косово достигна до 23-ма души, предава  Радио-телевизија Србије (PTC) , като припомня, че сръбската армия е приведена в пълна бойна готовност. \r\nУточнява се, че арестуваните са от сръбски и босненски произход. Сред тях има полицейски служители и обикновени граждани. Има пострадали, по-рано бе съобщено, че става дума за двама души, които са получили леки наранявания.  \r\nДържавният глава на западната ни съседка Александър Вучич разпореди привеждането на всички части на сръбските въоръжени сили в състояние на пълна бойна готовност. Специалните звена на МВР също са на крак, твърди източник на РТС.  „В казармата в Кралево е забелязана активност на бронирани превозни средства“, предава медията. \r\nВучич увери, че ако има заплаха за живота на сърбите в страната, то Белград ще ги защити. \r\nСитуацията остава напрегната, но под контрол. В Митровица патрулира хеликоптер на КФОР. Тереза Герова", "date": "2019.05.28", "title": "РТС (Сърбия): Броят на арестуваните при полицейската акция в Косово достигна до 23-ма души, сръбската армия е в пълна бойна готовност"}
{"url": "http://www.focus-news.net/news/2019/05/28/2663437/kyustendil-ot-nachaloto-na-godinata-v-oblastta-nyama-registriran-sluchay-na-marsilska-treska.html", "text": "От началото на годината в областта няма регистриран случай на марсилска треска. Това съобщиха за  Радио „Фокус” – Кюстендил  от Регионална здравна инспекция – Кюстендил. Данните сочат, че през 2018 година случаите на това заболяване са били общо 15. Месеците, в които е имало най-много ухапани от кърлежи, предизвикващи марсилска треска, са били май и август. През 2018 година е имало четирима заболели от лаймска болест и двама от ку треска.  \r\nСред инфекциозните заболявания предавани чрез кърлежите една от най-разпространените в България е лаймската болест. Всеки трети иксодов кърлеж е заразен с причинителите на лаймска болест. Признаците на заболяването са сходни с признаците на редица други заболявания. Преносител и резервоар на рикетсиите, които са причинители на марсилска треска е кучешкия кърлеж, който чрез ухапване предава широко разпространеното заболяване.  \r\nОт здравната инспекция препоръчват лична профилактика. За предпазване от ухапване от кърлеж е желателно да се избягват влажни местности обрасли с високи треви и храсти, да се носи подходящо затворено облекло. Хората трябва да знаят, че при одраскване и ухапване от куче или при откриване на кърлеж върху тялото е необходимо да потърсят своевременно лекарска помощ. \r\nВенцеслав ИЛЧЕВ", "date": "2019.05.28", "title": "Кюстендил: От началото на годината в областта няма регистриран случай на марсилска треска"}
{"url": "http://www.focus-news.net/news/2019/05/28/2663439/shumen-kmetat-na-selo-zlatna-niva-rumen-chavdarov-e-izpratil-blagodarstveno-pismo-v-odmvr-zaradi-politseyskoto-prisastvie-v-seloto-kato-preventsiya-sreshtu-prestapnostta.html", "text": "Кметът на село Златна нива Румен Чавдаров е изпратил благодарствено писмо в ОДМВР заради полицейското присъствие в селото като превенция срещу престъпността. Това съобщиха от  Областната дирекция на МВР . Чрез писмо до директора той изказва своята благодарност към полицейските служители Цветелин Цанков и Петър Христов, които обслужват селото. „Благодарение на тези смели мъже престъпност в нашето населено място почти няма, безбройни проблеми са решени адекватно и навреме, благодарение на тях жителите на Златна нива спят спокойно“, пише кметът Чавдаров. По думите му полицейските служители често се отзовавали след телефонни обаждания при възникнал проблем в селото, дори и извън работно време. „В края на месец април изчезна наш съселянин, знаехме че има проблеми и се притеснявахме да не се е случило най-лошото. Търсихме го няколко часа сами, но не го намерихме. Обадихме се на кварталните, дойдоха с още полицаи. Претърсиха селото къща по къща и го намериха в безпомощно състояние. Благодарение на бързата им реакция мъжът е жив и здрав. Преди седмица в центъра на Златна нива имаше мъж, който беше употребил алкохол и заплашваше с нож жителите. Обадих се на полицаите, дойдоха веднага и го обезвредиха. Случвало се е да ги вдигаме късно вечер. Преди време имаше случай с една жена, която отправяше заплахи към съседи с мотика, кварталните дойдоха веднага и потушиха конфликта, допълва кмета. „Благодаря ви за всичко, което правите за нашето населено място лишавайки себе си и семействата си от време и внимание“, завършва благодарственото писмо.", "date": "2019.05.28", "title": "Шумен: Кметът на село Златна нива Румен Чавдаров е изпратил благодарствено писмо в ОДМВР заради полицейското присъствие в селото като превенция срещу престъпността"}
{"url": "http://www.focus-news.net/news/2019/05/28/2663438/d-r-angel-kunchev-760-sa-registriranite-sluchai-na-zaboleli-ot-morbili-v-stranata.html", "text": "Към момента случаите на заболели от морбили са 760. Това каза за  Агенция „Фокус“  главният държавен здравен инспектор д-р Ангел Кунчев. „Морбилите последователно стартираха от средата на февруари. На 12 февруари беше първият случай, внесен в Разлог от едно македонско семейство. От там се обхвана Благоевградска област, след това болестта се прехвърли в София област. Там също имаше висока заболеваемост, най-вече в Самоков и Ихтиман, в ромски махали основно, но не само“, поясни д-р Кунчев. „В момента най-големият брой случай, които регистрираме, са от София“, уточни той. „Повишава се заболеваемостта и в Кюстендил“, допълни здравният инспектор. „В Пловдив има двама заболели, в Русе - 1, във Велико Търново - 3, но те са от различен внос и нямат връзка с първоначалните. Във Велико Търново вирусът беше внесен от Румъния, а в Пловдив от Англия,“ коментира още той.  \r\n„В по-голямата част от областите няма заразени случаи, но най-вероятно и там ще има. Морбили е изключително заразно заболяване и веднъж внесен, вирусът циркулира в обществото и там където намери неимунизирани лица, ги разболява“, добави той.  \r\n„20-25 % от заболелите случаи са при деца под имунизационна възраст- деца под 13 месеца. Първата имунизация срещу морбили се прави на 1 година и 1 месец и децата под тази възраст не са защитени,“ поясни д-р Кунчев. „90% от останалите деца са от ромската общност“, уточни той. По думите му тези общности са доста мобилни и здравните органи трудно ги намират на място, за да ги имунизират.  \r\n„Ние с общини и ромски медиатори организираме кампании, за да обхванем неуминизираните. Над 700 деца сме имунизирали за последния месец в София. Темпът на нарастване не е много висок, но го има“,  поясни д-р Кунчев. „В момента в Европейския съюз морбили има в около 90% от страните, като особено голям е броят във Великобритания, Италия и Франция“, добави той. Според него от миналата година всички страни на Балканите регистрират голям брой случай на заболели от вируса.  \r\n„У нас сравнение с миналата година са над 40 пъти повече регистрираните с морбили. В сравнение с по-миналата са още повече. В България преди няколко години изобщо нямаше морбили. Тя се водеше страна с изкоренено заболяване. Това, че за известен период от време има внос на вируса, не е толкова фатално. Ние продължаваме да се водим като такава страна“, добави той.  \r\nДаяна ДЮЛГЕРОВА", "date": "2019.05.28", "title": "Д-р Ангел Кунчев: 760 са регистрираните случаи на заболели от морбили в страната"}
{"url": "http://www.focus-news.net/news/2019/05/28/2663440/plovdiv-zaradi-prekasnat-gazoprovod-v-rayona-na-mosta-na-adata-dvizhenieto-se-prenasochva-po-obhoden-marshrut.html", "text": "Газопровод е бил прекъснат при строителни и ремонтни дейности на бул. „Рогошко шосе\", в района на моста на Адата. Това съобщи за  Радио „Фокус“ - Пловдив  говорителят на ОДМВР. Сигналът е получен в полицията минути преди 12.00 часа. Районът е отцепен и обезопасен от полицейски служители. На място са екипи на пожарната и представители на газоразпределителното дружество. \r\nАвтомобилите се насочват по обходни маршрути. \r\nЦветана ТОНЧЕВА", "date": "2019.05.28", "title": "Пловдив: Заради прекъснат газопровод в района на моста на Адата движението се пренасочва по обходен маршрут"}
{"url": "http://www.focus-news.net/news/2019/05/28/2663441/sport-dzhenaro-gatuzo-podade-ostavka-ot-milan.html", "text": "Дженаро Гатузо потвърди напускането си от поста старши треньор на Милан. Тази сутрин той пристигна в офиса на клуба, за да подаде оставката си.  \r\nСпециалистът увери, че няма да търси неустойка за преждевременното си освобождаване. Договорът му бе за още два сезона, но под негово ръководство Милан не успя да се класира за Шампионската лига. \r\nОчаква се отборът да се раздели и със спортния директор Леонардо. \r\nГатузо пое отбора на мястото на Винченцо Монтела през ноември 2017 година. Под негово ръководство Милан постигна 40 победи, 22 равенства и 20 загуби.", "date": "2019.05.28", "title": "Спорт: Дженаро Гатузо подаде оставка от Милан"}
{"url": "http://www.focus-news.net/news/2019/05/28/2663436/politseyska-aktsiya-v-kosovo-vdigna-na-krak-srabskata-armiya-obzor.html", "text": "В ранните сутрешни часове на деня в най-младата държава на Балканите бе стартирана мащабна полицейска операция, която впоследствие вдигна на крак сръбската армия. \r\nПървоначално бе съобщено, че в хода на операцията в северната част на страната са задържани 13 косовки сърби, сред които и полицейски служители. По-късно стана ясно, че задържаните са 23-ма – сърби и бошняци, сред които и обикновени граждани. Съобщено бе и за арестуван гражданин на Русия, служител в мисията на ООН в страната – ЮНМИК. Постъпи и информация за престрелка, в резултат на която са пострадали двама косовски сърби.  \r\nНа фона на събитията в Северно Косово държавният глава на  Сърбия  Александър Вучич свика извънредно заседание на Съвета за национална сигурност, в рамките на което увери, че официален Белград ще се намеси, ако има заплаха за живота на сърбите в най-младата държава на Балканите. Вучич предупреди и Европейския съюз, че Сърбия ще реагира, ако специалните сили на Косово не се изтеглят от северната му част.  \r\nДържавният глава на западната ни съседка разпореди привеждането на всички части на сръбските въоръжени сили в състояние на пълна бойна готовност. Специалните звена на МВР също бяха вдигнати на крак. „В казармата в Кралево е забелязана активност на бронирани превозни средства“, предоха белградските медии.  \r\nВ Прищина президентът на  Косово  Хашим Тачи също свика на заседание всички структури за сигурност в страната след мащабна акция. Той поясни, че операцията е насочена срещу контрабандисти в населената предимно със сърби северна част от страната.  \r\n„Правоприлагащите институции се нуждаят от максимална подкрепа от цялото общество в безкомпромисната борба с организираната престъпност, контрабандата и корупцията на цялата територия на Република Косово\", написа Тачи във „Фейсбук“.  \r\n„През второто десетилетие от съществуването на независима Република Косово няма да има място за организирана престъпност, а онези, които участват в незаконни дейности, ще приключат зад решетките“, предупреди Тачи.  \r\n„Днешната операция е в полза на всички граждани и призовавам сръбската общност на север да запази спокойствие и да подкрепи борбата срещу организираната престъпност. Укрепването на върховенството на закона е жизненоважно за равенството на всички граждани и ускорява пътя ни към евроатлантическите интеграции!“, заяви още косовският президент. \r\nПо-късно министър-председателят Рамуш Харадинай информира, че полицията провежда операция не само в северната част на страната, а на цялата й територия. „С разпореждането на прокурора, полицейска операция срещу лица, участващи в контрабанда, организирана престъпност и други престъпни действия в момента е в ход в цяло Косово. Някои от участниците в тези действия са митнически служители, полицейски служители, но също и обикновени граждани. Операцията започна успешно и в северните общини на Косово. Като министър-председател на страната, аз потвърждавам, че акцията е свързана с правоприлагането и с нищо друго. Приканвам сърбите от север да запазят спокойствие и да спазват закона!“, написа Хардинай. \r\nКосовската полиция също публикува изявление, в което обяснява действията си в северната част на страната, довели до арестуването на няколко техни колеги и обикновени граждани. \r\n„Тази полицейска операция беше предшествана от няколкомесечно разследване на Косовска полицейска инспекция (КПИ), полицията и водено от Специализираната прокуратура на Косово, което доведе до основателно подозрение, че няколко полицейски служители и граждани са участвали в организиране на престъпна дейност, свързана с деяния като„ контрабанда на стоки “,„ злоупотреба със служебно положение“,„ подкуп “,„ забранена търговия “и т.н.“, се казва в изявлението. \r\nВъпреки въоръжената съпротива в северната част на Митровица, полицейската операция продължава, поясниха властите. \r\n„Косовската полиция, в сътрудничество със съдебните органи, полицейския инспекторат, остава ангажирана с изпълнението на своите законови задачи и отговорности с цел поддържане на обществения ред и спокойствие, както и предотвратяване на незаконни действия\", се казва в изявлението от правоохранителните органи. От текста става ясно, че повече информация ще бъде предоставена по-късно през деня напресконференция на КПИ и прокуратурата. \r\nМеждувременно ситуацията в северната част на Косово остава напрегната. Съобщено бе, че мостът над река Ибър, който разделя Митровица на северна и южна част, е бил затворен за движение от КФОР. Пешеходци се допускат. В града бяха чути сирени, има и патрулиращ хеликоптер на КФОР. Според някои медии жителите на Митровица са изплашени и голяма част от тях са се събрали на централния площад.  \r\nАгенция \"Фокус\" припомня, че миналата седмица държавният глава на западната ни съседка Александър Вучич разкри, че властите в Прищина, в опит да отслабят защитата на Северно Косово, възнамеряват да извършат арести сред сръбската полиция. \"Това е ново намерение, под предлог, че са замесени корупция и ще го покажат като случай на борба с корупцията, така че северът в Косово и Косовска Митровица да останат незащитени. Искат да направят това най-мръсния начин\", увери тогава Вучич. Тереза Герова", "date": "2019.05.28", "title": "Полицейска акция в Косово вдигна на крак сръбската армия (ОБЗОР)"}
{"url": "http://www.focus-news.net/news/2019/05/28/2663444/veliko-tarnovo-kampaniya-pod-nadslov-namalete-skorostta-zaradi-detsata-zapochva-na-teritoriyata-na-obshtinata.html", "text": "Кампания под надслов „Намалете скоростта заради децата“ стартира на територията на общината. Инициативата е по идея на местната администрация и Сектор „Пътна полиция“, и започва на 31 май, когато най-малките ученици излизат във ваканция. Това каза пред журналисти зам.-кметът на Община Велико Търново проф. Георги Камарашев, предаде репортер на  Радио „Фокус“ – Велико Търново . Към момента вече са разпечатани 1000 флаера, които ще бъдат раздавани на ключови кръстовища от деца. \r\nПартньори на кампанията са Сдружението на кметовете и кметските наместници, което ще включи Центровете за работа с деца в населените места, както и дарителското сдружение „Св. Иван Рилски“. „Към момента центровете са общо 20, като в 8 от населените места има и училища, от които реално започваме. Ще участваме и в Лятната полицейска академия, където също е залегнала превенцията за безопасността на децата“, посочи Тошо Кръстев, председател на Сдружението на кметовете. По програма децата ще посетят и Центъра за превенция в Балван, където има изградена площадка за безопасност на движението. Такава ще предстои да бъде изградена и в ОУ „Петко Славейков“ във Велико Търново. Това потвърди директорката на учебното заведение Данка Борисова. В момента се търсят средства, като съоръжението ще струва 20 000 лв. Проектът вече е готов, благодарение на дарителското сдружение. \r\nЗам.-кметът на Община Велико Търново проф. Георги Камарашев призова всички участници в кампанията да са изключително сериозни и да работят активно за превенцията на децата.", "date": "2019.05.28", "title": "Велико Търново: Кампания под надслов „Намалете скоростта заради децата“ започва на територията на общината"}
{"url": "http://www.focus-news.net/news/2019/05/28/2663446/plovdiv-vazstanoveno-e-dvizhenieto-po-bul-rogoshko-shose-pri-mosta-na-adata-kadeto-be-prekasnat-gazoprovod.html", "text": "Възстановено е движението по бул. \"Рогошко шосе\" при моста на Адата, където бе прекъснат газопровод. Това съобщи за  Радио „Фокус“ - Пловдив  говорителят на ОДМВР. Аварията стана при ремонтна дейност около 12.00 часа, което наложи движението в района да бъде пренасочвано по обходен маршрут. \r\nЦветана ТОНЧЕВА", "date": "2019.05.28", "title": "Пловдив: Възстановено е движението по бул. \"Рогошко шосе\" при моста на Адата, където бе прекъснат газопровод"}
{"url": "http://www.focus-news.net/news/2019/05/28/2663443/inzh-petko-dragnev-op-burgasbus-vavezhdaneto-na-liniite-b11-i-b12-neimenuemo-vodi-do-uvelichavane-broya-na-avtobusite-v-burgas.html", "text": "От една страна бяхме принудени да закупим превозни средства, защото новата транспортна схема в първоначалния ѝ вид не бе приета от жителите на Бургас, защото предполагаше прекачване в болшинството от случаи. Тогава търсейки решение на проблема и коментирайки с нашите клиенти въведохме линиите Б11 и Б12. Това неминуемо води до увеличаване броя на автобусите, защото на практика се откриват две нови линии. Това каза пред журналисти инж. Петко Драгнев, управител на общинско предприятие „Бургасбус“, предаде репортер на  Радио „Фокус“ – Бургас . „Несериозно е да се говори за връщане на старата транспортна схема, което чувам да се коментира, защото бързата автобусна линия, тъй като тя е новата, останалите линии могат да бъдат върнати лесно, генерира новия поток. В к-с \"Меден рудник\" цялата зона са с нови жилищни сгради, които използват новата бърза линия“, заяви Драгнев По думите му ако бъде премахната новата бърза линия ще бъдат недоволни тези, които сега я използват. „Ако говорим да запазим бързата автобусна линия, а да върнем старата транспортна схема, това значи да работим с 18 автобуса повече на ден и тогава финансовият резултат ще отиде още по на зле. В тази ситуация търсим баланса да намерим между ефективността, желанието на бургазлии и рамките, които ни е поставил проектът, защото ни грози финансова санкция“, каза още инж. Петко Драгнев. \r\nДеница ДИМИТРОВА", "date": "2019.05.28", "title": "Инж. Петко Драгнев, ОП „Бургасбус“: Въвеждането на линиите Б11 и Б12 неименуемо води до увеличаване броя на автобусите в Бургас"}
{"url": "http://www.focus-news.net/news/2019/05/28/2663445/novi-1-mln-dka-obrabotvaema-zemya-v-oblastite-stara-zagora-i-plovdiv-ot-dnes-sa-pod-protivogradova-zashtita.html", "text": "Нов команден пункт с 22 ракетни площадки от днес ще защитава около 2 млн. дка земя в областите Стара Загора и Пловдив. Това съобщиха от пресцентъра на  Министерството на земеделието, храните и горите . Новият полигон се намира в землището в село Тъжа, община Павел баня, област Стара Загора. Той ще защитава нови 1 млн. дка обработваема земя в общините Павел баня, Карлово, Казанлък и Мъглиж. До момента Изпълнителната агенция за борба с градушките (ИАБГ) защитаваше близо 4 млн. дка обработваема земя на територията на двете области. \r\nОбщата стойност на командния пункт и площадките е 1 млн. и 90 хил. лв. \r\nСлед откриването на командните пунктове в град Хасково и в село Тъжа в рамките на последната седмица, броят на ракетните площадки в страната е увеличен с 57. Към днешна дата те са 256, като предстои пускането на още нови 5 към старите полигони в Плевен и Пловдив и една към този в село Тъжа. \r\nВ реално време може да се наблюдава метеорологичната обстановка и радарното покритие, което Изпълнителна агенция „Борба с градушките“ (ИАБГ) осигурява. Към момента агенцията разполага с 5 радара: \r\n• Враца (Бърдарски геран) \r\n• Сливен (Старо село) \r\n• Пловдив (Голям чардак) \r\n• Пловдив (Поповица) \r\n• Монтана (Долно Церовене)", "date": "2019.05.28", "title": "Нови 1 млн. дка обработваема земя в областите Стара Загора и Пловдив от днес са под противоградова защита"}
{"url": "http://www.focus-news.net/news/2019/05/28/2663448/burgas-za-osmi-pat-gradat-se-vklyuchva-v-svetovniya-den-na-risuvaneto-s-tvorchestvo-na-otkrito.html", "text": "За осми път Бургас се включва в Световния ден на рисуването с детско творчество на открито. Това съобщиха от пресцентъра на  Общината . По традиция събитието се организира всяка първа събота на юни. Тази година датата съвпада с Деня на детето – 1 юни. Часът и мястото на събитието са постоянни – от 11.00 до 13.00 пред Културен център „Морско казино“. По същото време, с начален час 11.00, на открита сцена „Охлюва“ започва и концертът на вокалните групи към Хор „Милка Стоева“ с ръководител Лили Бедросян. \r\nПоради съвпадението с детския празник, тази година темата на бургаското включване в Drawing Day е „Децата рисуват“ – предизвикателство за празнуване с музика, песни и творчески забавления край морето. Материалите за рисуване са осигурени. Организатори са Сдружение „Слънце и деца“, Читалище „Любен Каравелов 1940“ и Регионална библиотека „Пейо Яворов“, с подкрепата на Община Бургас. \r\n„Световен ден на рисуването – Drawing Day – Да рисуваме заедно!“ стартира през 2008 г. по идея на американския дизайнер Мик Гоу и има за цел в този ден да се нарисуват 1 милион рисунки. На създадените в момента творби се поставя специален стикер, участват в открита изложба по време на събитието, после се заснемат и се публикуват във ФБ страниците на организаторите, а по-късно биват включени и в световната виртуална галерия на кампанията. \r\nСветовният ден на рисуването обединява малки и големи, професионалисти и любители, хора от различни националности, култури, етноси, които обичат изобразителното изкуство и творческото общуване.", "date": "2019.05.28", "title": "Бургас: За осми път градът се включва в Световния ден на рисуването с творчество на открито"}
{"url": "http://www.focus-news.net/news/2019/05/28/2663449/orf-sebastian-kurts-shte-napravi-predizborna-obikolka-na-avstriya.html", "text": "Бившият канцлер на Австрия Себастиан Курц, който напусна поста си след като загуби вота на недоверие към правителството му в понеделник, ще предприеме обиколка из страната, предава  ORF ,  най-голямата обществена медия в Австрия. \r\nЦелта на турнето е да „насърчи хората да подкрепят продължаването на курса му\", поясни говорител на лидера на Австрийската народна партия. Същевременно той увери, че Курц  \r\n„ще направи всичко необходимо, за да осигури правилно прехвърляне на властта към новото временно правителство\".  \r\nВ рамките на деня президентът на Австрия Александер Ван дер Белен ще разпусне правителството под ръководството на Курц.  След това държавният глава ще възложи официално на финансовия министър Хартвиг Льогер временното ръководство на страната. Той ще изпълнява задълженията, докато не бъде назначен нов канцлер, който да води правителството до новите избори през есента. Льогер ще представя Австрия и на срещата на върха на държавните и правителствените ръководители на ЕС в Брюксел, която ще се проведе в рамките на деня. Тереза Герова", "date": "2019.05.28", "title": "ORF: Себастиан Курц ще направи предизборна обиколка на Австрия"}
{"url": "http://www.focus-news.net/news/2019/05/28/2663442/evropeyski-izbori-2019-simeon-velinov-rik-smolyan-marin-zahariev-ot-pp-gerb-e-bezsporniyat-pobeditel-po-otnoshenie-na-preferentsiite-v-oblast-smolyan.html", "text": "Безспорно като победител по отношение на преференциите в Смолянска област при гласуването на Европейските избори е Марин Захариев от ПП ГЕРБ. Това заяви за  Радио „Фокус“ – Смолян  Симеон Велинов, председател на Районната избирателна комисия – Смолян. „Според данните по финалния протокол на РИК – Смолян, първа по преференции е ПП ГЕРБ и с най-много преференции за цялата област е поставеният под №10 Марин Захариев, с общо 2487 преференции. В тази кандидатска листа се открояват още две имена. Поставената под №1 Мария Габриел, която има 964 преференции и на трето място е Младен Шишков, поставен под №12, който е събрал общо 214 преференции“, поясни Велинов. \r\nТой допълни, че на следващо място по брой преференции се нарежда кандидатската листа на „БСП за България“, в която на първо място по преференции е водачът на листата Елена Йончева, която има 911 преференции от област Смолян. На второ място е Сергей Станишев, който е поставен под №5 и е събрал 393 преференции от избирателите в област Смолян. На трето място е поставеният под №10 Велизар Енчев, който е събрал 208 преференции, уточни Велинов. \r\n„Следващата кандидатска листа, която прави впечатление относно преференциите е листата на Движение за права и свободи. Поставеният под №6 Севим Мусак е събрал общо 660 преференции, втори е поставения под № 1 Мустафа Карадайъ, който е събрал общо 429 преференции, трети в тази листа по преференции е Атидже Алиева Вели с общо 206 преференции“, посочи председателят на РИК – Смолян. \r\nТой добави, че в кандидатската листа на ВМРО – Българско национално движение, се откроява с най-много събрани преференции водачът Ангел Джамбазки, който е събрал за цялата област Смолян 259 преференции. Втори по преференции в тази листа е поставената под №6 Райна Дончева, която има 231 преференции, трети е поставеният под №3 в листата Александър Сиди със 144 преференции, обясни Велинов. \r\n„Партия Демократична България – обединение „Да България“ и ДСБ, водачът Радан Кънев е събрал и най-много преференции – общо 206. На второ място е №2 в листата Стефан Тафров, с 66 преференции“, каза още Симеон Велинов. \r\nНели ГЕРГЬОВСКА", "date": "2019.05.28", "title": "Европейски избори 2019: Симеон Велинов, РИК – Смолян: Марин Захариев от ПП ГЕРБ е безспорният победител по отношение на преференциите в област Смолян"}
{"url": "http://www.focus-news.net/news/2019/05/28/2663452/predsedatelyat-na-narodnoto-sabranie-tsveta-karayancheva-shte-nagradi-meditsi-otlicheni-v-initsiativata-lekarite-na-koito-vyarvame.html", "text": "Председателят на Народното събрание Цвета Караянчева ще награди медици, отличени в рамките на инициативата „Лекарите, на които вярваме”. Това съобщиха от пресцентъра на  Народното събрание . Церемонията, на която ще бъдат връчени призовете, ще започне в 15.00 часа на 29 май в зала 6 на НДК. Инициативата се осъществява от вестник „24 часа“ от 2011 г.  \r\nПредседателят на парламента ще поздрави отличените лекари. На церемонията са поканени народни представители, министърът на здравеопазването Кирил Ананиев, представители на ръководството на Националната здравно-осигурителна каса, на най-големите болници в страната, на съсловни организации и др.", "date": "2019.05.28", "title": "Председателят на Народното събрание Цвета Караянчева ще награди медици, отличени в инициативата „Лекарите, на които вярваме“"}
{"url": "http://www.focus-news.net/news/2019/05/28/2663453/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението е спокойно. \r\nМария КУРТЕВА", "date": "2019.05.28", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/05/28/2663454/blagoevgrad-bez-problemi-se-osashtestvyava-preminavaneto-prez-gkpp-kulata-promahon-za-vsichki-prevozni-sredstva.html", "text": "Без проблеми се осъществява преминаването през ГКПП „Кулата-Промахон“ на границата с Гърция за всички превозни средства. Това съобщиха за  Радио „Фокус“-Пирин  от „Гранична полиция“. С нормална интензивост е трафикът и в двете посоки на ГКПП „Илинден-Ексохи“. Спокойно се осъществява преминаването и през ГКПП „Златарево-Ново село на границата със Северна Македония. \r\nНатали СТЕФАНОВА", "date": "2019.05.28", "title": "Благоевград: Без проблеми се осъществява преминаването през ГКПП „Кулата-Промахон“ за всички превозни средства"}
{"url": "http://www.focus-news.net/news/2019/05/28/2663451/burgas-konkursat-burgas-i-moreto-2019-shte-se-provede-v-leten-teatar-burgas-na-3-avgust.html", "text": "„Бургас и морето“ 2019 ще се проведе на 3 август в „Летен театър“ – Бургас. Това съобщиха от пресцентъра на  Община Бургас . Конкурсът е едно от най-чаканите музикални събития през лятото. Регламентът и условията за участие в конкурса може да бъдат намерени   и  \r\nКрайният срок, в който всички автори на песни може да изпратят своите музикални произведения, е 17.00 часа на 31 май 2019 г. От всички изпратени песни професионална подборна комисия ще селектира 12-те най-добри, които ще вземат участие във финалната конкурсна вечер. \r\nПодаването на песни може да бъде както лично от автора, така и от упълномощено лице на адреси: \r\nГр. Бургас 8000 Община Бургас, Деловодство Ул. „Александровска“ 26, За Национален конкурс за песен „Бургас и морето“ или гр. Бургас 8000 Общинско предприятие „Летен театър, фестивали и концерти“, Културен дом на нефтохимика, пл.“Тройката“ 1 за Национален конкурс за песен „Бургас и морето“. \r\nА също и на електронен адрес: burgas.moreto@abv.bg", "date": "2019.05.28", "title": "Бургас: Конкурсът „Бургас и морето“ 2019 ще се проведе в „Летен театър“ – Бургас на 3 август"}
{"url": "http://www.focus-news.net/news/2019/05/28/2663458/burgas-revyu-s-shikozni-rokli-ot-retsiklirani-materiali-e-edin-ot-aktsentite-vav-festivala-retsikliray-s-fantaziya.html", "text": "Джънк парти, с ревю на шикозни тоалети от рециклирани материали е един от големите акценти, част от фестивала „Рециклирай с фантазия“ на 1 юни. Това съобщиха от пресцентъра на  Община Бургас . Известни бургазлийки ще влязат в амплоато на топ модели и ще провокират с авангардни модни решения. Събитието е с начален час 18.30, подиумът – под открито небе на Балюстрадата до Културен център „Морско казино“. За доброто настроение на всички гости ще се погрижи DJ Saffo със сет от хаус музика. Единственото условие е да бъдете в добро настроение и да си носите старите дрехи, които на място ще се превърнат в моден артикул. Фестивалът „Рециклирай с фантазия“ се организира от Община Бургас по повод „Европейския ден на морето“ и „Зелени дни в Бургас“.", "date": "2019.05.28", "title": "Бургас: Ревю с шикозни рокли от рециклирани материали е един от акцентите във фестивала „Рециклирай с фантазия“"}
{"url": "http://www.focus-news.net/news/2019/05/28/2663456/smolyan-administrativniyat-sad-v-oblastniya-grad-otmeni-naredba-na-obshtinski-savet-nedelino-za-upravlenie-na-otpadatsite.html", "text": "Административен съд – Смолян с Решение № 196/27.05.2019 г. по адм. дело № 103/2019 г., отмени по жалба на „Р. А.“ ЕООД - София, разпоредбата на чл. 35, ал.1 от Наредба за управление на отпадъците на територията на община Неделино, приета с  Решение № 188 от 17 март 2005 г. на Общински съвет – Неделино. Това съобщиха от Административен съд – Смолян. \r\nВ мотивите си съдът приема, че с нея се предвижда, че дейности по събиране, съхраняване, разкомплектоване, преработване и/или обезвреждане на ИУМПС имат право да извършват само лица, притежаващи съответното разрешение по чл. 37 от Закона за устройство на територията (ЗУО). Тази норма / чл. 37 ЗУО/ регламентира, че не се допуска разполагане на площадки за третиране на отпадъци на територията на пояс I на санитарно-охранителни зони на водоизточниците и съоръженията за питейно-битово водоснабдяване и около водоизточниците на минерални води, използвани за лечебни, профилактични, питейни и хигиенни нужди. Иначе казано нормата е неотносима към каквото и да било „съответно разрешение“. \r\nВ случай, че Общински съвет – Неделино е имал предвид нормата на чл. 35 ЗУО следва да се отбележи, че съгл. чл. 35, ал.2 ЗУО разрешение не се изисква за: 1. събиране и предварително съхраняване на отпадъци на мястото на образуване, включително на отпадъци от черни и цветни метали (ОЧЦМ)…. излезли от употреба моторни превозни средства (ИУМПС) и дейности по разглобяване на употребявани автомобилни компоненти или на цели автомобили с цел получаване на части, детайли и вещества с последващото им съхранение и/или продажба. \r\nСъдът приема, че  освен наличната неяснота, нормата противоречи и на акт от по-висока степен, като въвежда по-рестриктивен режим за извършване на дейността от предвидения в ЗУО. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2019.05.28", "title": "Смолян: Административният съд в областния град отмени наредба на Общински съвет – Неделино за управление на отпадъците"}
{"url": "http://www.focus-news.net/news/2019/05/28/2663455/burgas-ogromna-riba-ot-plastmasovi-butilki-shte-bade-postavena-do-sarf-bazata-v-morskata-gradina-kato-chast-ot-festivala-retsikliray-s-fantaziya.html", "text": "Огромна риба от пластмасови бутилки ще „изплува“ до сърф базата в Морската градина. Това ще се случи в 17.30 часа на 31 май, като част от фестивала „Рециклирай с фантазия“, организиран от Община Бургас по повод „Европейския ден на морето“ и „Зелени дни в Бургас“. Това съобщиха от пресцентъра на  Общината . Арт инсталацията с размери 8 на 10 метра е дело на бургаския творец и председател на Дружеството на художниците в града – Добрин Вътев. \r\nВсеки, който желае да допринесе за декорацията на „рибата“, може да се включи в кампанията на Община Бургас „Дни без пластмасови бутилки“, като събере пластмасови бутилки и ги занесе в най-близкия мобилен пункт за разделно събиране или дойде на място до сърф базата на 31 май. При по-голямо количество гражданите може да се обаждат на телефони 0896809038 или 0888009366, за да заявят тяхното извозване. \r\nПреди предаване на събраните бутилки може да се направи снимка и да се изпрати на е-мейл адрес: g.stoyanova@burgas.bg, или публикува в социалните мрежи с хаштаг #PlasticFreeBurgas. Първите трима, събрали най-големи количества, ще получат награди на 1 юни. \r\nФестивалът „Рециклирай с фантазия“ на 31 май и 1 юни 2019 г. обхваща събития на различни места в Бургас – остров Света Анастасия, Експоцентър „Флора“, Културен център „Морско казино“, Морската градина и други. В програмата са включени множество информационни кампании, демонстрации, арт работилници и игри за деца, елитна изложба на автори с творби от рециклирани материали, поставяне на арт инсталации, насърчаващи разделното събиране, ревю с дизайнерски рокли от рециклирани материали и хаус парти.", "date": "2019.05.28", "title": "Бургас: Огромна риба от пластмасови бутилки ще бъде поставена до сърф базата в Морската градина като част от фестивала „Рециклирай с фантазия“"}
{"url": "http://www.focus-news.net/news/2019/05/28/2663447/evropeyski-izbori-2019-yordan-simonski-rik-blagoevgrad-v-oblastta-izborite-preminaha-izklyuchitelno-spokoyno.html", "text": "В Благоевградска област изборите преминаха изключително спокойно. Това каза в интервю за  Радио „Фокус“ - Пирин  Йордан Симонски, заместник-председател на Районна избирателна комисия - Благоевград. „Нямаше напрежение и някакви провокации съществени, нямаше и жалби почти. Жалбите общо за деня бяха 7 - 8, главно за рекламни материали в изборния ден. Нямаше налагане на глоби. Имаше разпореждания към кметовете на съответните общини да премахнат неправилно разлепените плакати“, отбеляза той. По думите му за радост, въпреки кошмарния ден, който са изживели преди изборите заради промените в секционните избирателни комисии, не са срещнали много голям проблем в отчитането на резултатите. Симонски уточни, че е имало грешки в протоколите, но те не са били съществени и не са били нещо, което да касае събирането наново на секционните избирателни комисии за преброяване и разпределяне на вота. „Бяха грешки, които се допускаха в контролите и които бяха отстранени с помощта на информационно обслужване под наш контрол“, каза още той. \r\nНатали СТЕФАНОВА", "date": "2019.05.28", "title": "Европейски избори 2019: Йордан Симонски, РИК - Благоевград: В областта изборите преминаха изключително спокойно"}
{"url": "http://www.focus-news.net/news/2019/05/28/2663450/evropeyski-izbori-2019-vmro-vkarva-dvama-predstaviteli-v-ep-angel-dzhambazki-i-andrey-slabakov.html", "text": "ВМРО вкарва двама представители в ЕП – Ангел Джамбазки и Андрей Слабаков. Това съобщиха от пресцентъра на  ВМРО . \"Това са данните от нашето паралелно преброяване на гласовете от протоколите от цялата страна. Забавянето на крайните официални резултати от ЦИК очевидно даде повод за спекулации, но математическата истина е една – 2 мандата за войводите. Това е категоричната позиция на ВМРО – БНД по повод разпространената от някои медии информация, че се губи вторият мандат за партията. \r\nНяма истина в тези твърденията. Разпределението е по системата „Хеър-Ниймайер“ и предполага неизпълнените мандати да се разпределят на принципа най-големия остатък\", посочват от ВМРО.", "date": "2019.05.28", "title": "Европейски избори 2019: ВМРО вкарва двама представители в ЕП – Ангел Джамбазки и Андрей Слабаков"}
{"url": "http://www.focus-news.net/news/2019/05/28/2663457/kfor-potvardi-v-kosovo-se-provezhda-aktsiya-sreshtu-prestapnostta.html", "text": "Международните мироопазващи сили в Косово под ръководството на НАТО - КФОР, потвърдиха, че е в ход операция на косовската полиция, която, съгласно думите му, се провежда в рамките на борбата с престъпността, предава излъчващият на албански език скопски телевизионен канал  „Алсат-М“ . \r\n„Операцията на косовската полиция се изпълнява по заповед на Прокуратурата, в ход е на територията на цяло Косово, не само на север, и не е насочена срещу сърбите, а срещу лица, обвинени в корупция и престъпност“, увери говорителят на КФОР Винченцо Грасо.  Тереза Герова", "date": "2019.05.28", "title": "КФОР потвърди: В Косово се провежда акция срещу престъпността"}
{"url": "http://www.focus-news.net/news/2019/05/28/2663461/pazardzhik-detsko-shou-se-organizira-v-peshtera-po-povod-1-yuni-denya-na-deteto.html", "text": "Детско шоу се организира в Пещера по повод 1 юни – Деня на детето, съобщиха за  Радио „Фокус“ – Пазарджик  от пресцентъра на  Общината . Организатор и водещ на веселото детско шоу е българският илюзионист Боби Шоу. Програмата включва най-новото от областта на модерната магия, фокуси с участието на деца, забавни игри, песни, танци, училище за фокуси, балонно шоу с Д-р Джакел, ледения човек, Буревестников, Арлекино, Понко-Рапонко, клоунада. Началото е в 10.30 часа на пл. „България“ в Пещера.", "date": "2019.05.28", "title": "Пазарджик: Детско шоу се организира в Пещера по повод 1 юни – Деня на детето"}
{"url": "http://www.focus-news.net/news/2019/05/28/2663460/gd-granichna-politsiya-trafikat-na-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската граница е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nПреминаването през  всички контролно-пропускателни пунктове на българо-сръбската, българо-македонската, българо-гръцката и българо-румънската граница се осъществява нормално.", "date": "2019.05.28", "title": "ГД \"Гранична полиция\": Трафикът на ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2019/05/28/2663462/dobrich-uslovni-nakazaniya-poluchiha-irakchanin-rumanets-i-dve-siriyki-opitali-da-preminat-nezakonno-granitsata-na-stranata.html", "text": "Иракчанин, румънец и две сирийки получиха условни наказания заради опит да преминат незаконно българската граница. Четиримата подсъдими са сключили споразумения с прокуратурата, които бяха одобрени от Районния съд в Генерал Тошево. Това съобщиха от пресцентъра на  съда . По силата на постигнатите споразумения страните приемат за безспорно установено, че двете жени са опитали да излязат през българо-румънската граница без разрешение на надлежните органи на властта и не през определените за това места, а румънецът и иракчанинът участвали в незаконното им превеждане. Сирийските гражданки и румънецът се признаха за виновни в това, че на 26 април тази година, в землището на село Кардам, са слезли от автомобил с немска регистрация и са опитали да пресекат пеша границата ни, но били забелязани от граничните власти. Колата, с която пътували, била на иракския гражданин. Той пребивавал легално в Германия, но имал брак с една от сирийките и тъй като законното събиране на семейството щяло да отнеме време, решил да организира нелегалното преминаване на жена си.  \r\nЗаради извършеното престъпление сега иракчанинът ще търпи условно наказание „лишаване от свобода“ за срок от 11 месеца с 3-годишен изпитателен срок, а автомобилът, използван за деянието, ще бъде отнет в полза на държавата. Сирийските гражданки са осъдени условно на 6 месеца „лишаване от свобода“ с 3-годишен изпитателен срок, като са им наложени и глоби от 200 лева. Румънецът, който бил нает да преведе жените през границата, получава наказание от 9 месеца „лишаване от свобода“ със същия изпитателен срок.  \r\nОдобрените от Районния съд в Генерал Тошево споразумения са окончателни и имат последиците на влезли в сила присъди.", "date": "2019.05.28", "title": "Добрич: Условни наказания получиха иракчанин, румънец и две сирийки, опитали да преминат незаконно границата на страната"}
{"url": "http://www.focus-news.net/news/2019/05/28/2663459/sky-news-maykal-gouv-shte-predlozhi-na-tri-miliona-evropeyski-grazhdani-da-poluchat-britanski-pasporti.html", "text": "Един от кандидатите за премиерския пост в Обединеното кралство – Майкъл Гоув, ще предостави шанс на три милиона европейски граждани, живеещи в страната, да получат британски паспорти, ако бъде избран на поста, предава телевизионният канал  Sky News . \r\nГоув, който се включи в надпреварата през уикенда, подчерта, че придобиването на британско гражданство ще бъде безплатно за кандидатите от ЕС. Като жест на добра воля, таксата за натурализация от 1330 лири стерлинги ще бъде отменена, потвърдиха неговите помощници пред Sky News. \r\nВ Обединеното кралство има милиона граждани на ЕС, които са пребивават в страната повече от пет години и имат право да кандидатстват за паспорт.  \r\nПредложението ще бъде обявено официално следващата седмица.  Тереза Герова", "date": "2019.05.28", "title": "Sky News: Майкъл Гоув ще предложи на три милиона европейски граждани да получат британски паспорти"}
{"url": "http://www.focus-news.net/news/2019/05/28/2663463/varna-rayonnata-prokuratura-predade-na-sad-24-godishen-za-krazhba-na-tovaren-avtomobil.html", "text": "С обвинителен акт на Районната прокуратура във Варна на съд е предаден 24-годишният Тошко Д. за противозаконно отнемане на чуждо превозно средство от владението на друг човек без негово съгласие с намерението да го ползва. Това съобщиха от пресцентъра на  Апелативна прокуратура - Варна . На товарния автомобил „Мерцедес“ подсъдимият е причинил повреди на стойност близо 3500 лева. \r\nПротивозаконното отнемане на товарния автомобил станало на 22 декември 2017 г. в село Старо Оряхово. Шофьорът извършвал разнос на хранителни продукти със служебния автомобил. Спрял пред магазин в селото, като оставил колата с работещ двигател.  \r\nПо същото време наблизо се намирал подсъдимият, който се чудел с какво да се прибере до дома си в друго варненско село. Тошко Д. се качил в товарния „Мерцедес“ и потеглил с него. Липсата на служебния автомобил била установена от шофьора, който падал сигнал в полицията.  \r\nПолицейски служители засекли превозното средство, подали звуков и светлинен сигнал на мъжа, който го управлявал, но той не се подчинил. На ул. „Девня“ във Варна Тошко Д. изгубил контрол върху автомобила и колата паднала на едната си страна. 24-годишният мъж бил задържан и отведен в полицията.   \r\nЩетите по товарния автомобил и до момента не са възстановени от подсъдимия. Предстои делото срещу него да бъде насрочено за разглеждане във Варненския районен съд. Ако бъде признат за виновен от съда, Тошко Д. може да получи наказание лишаване от свобода от 1 до 10 години.", "date": "2019.05.28", "title": "Варна: Районната прокуратура предаде на съд 24-годишен за кражба на товарен автомобил"}
{"url": "http://www.focus-news.net/news/2019/05/28/2663464/sofiya-shestima-chuzhdentsi-bez-dokumenti-za-samolichnost-sa-zadarzhani-pri-proverka-na-lek-avtomobil-v-rayona-na-avtomagistrala-trakiya.html", "text": "Около 12.30 часа вчера, в района на автомагистрала „Тракия“, служители на Пътна полиция при ОДМВР- София спрели за проверка лек автомобил „Пежо Бипер“, управляван от турски гражданин. Това съобщиха от пресцентъра на  МВР . В колата униформените установили шестима чужденци, трима от които непълнолетни, всичките без документи за самоличност. Трима от групата се представили за афганистанци, двама за иракчани и един за иранец. На местопроизшествието е извършен оглед. Автомобилът е иззет, а водачът му- задържан с полицейска мярка за срок до 24 часа. След приключване на работата с тях, нелегално пребиваващите са настанени в специализирани домове. По случая е образувано досъдебно производство за извършено престъпление по чл. 281, ал.2 от НК. Действията по разследването продължават под наблюдението на районната прокуратура в Ихтиман.", "date": "2019.05.28", "title": "София: Шестима чужденци без документи за самоличност са задържани при проверка на лек автомобил в района на автомагистрала „Тракия“"}
{"url": "http://www.focus-news.net/news/2019/05/28/2663465/blagoevgrad-v-grada-zapochva-festivalat-dni-na-detskoto-tvorchestvo.html", "text": "Музикално-танцова програма и цветни костюми ще поставят началото на фестивала „Дни на детското творчество“ в Благоевград. Това съобщиха от пресцентъра на  Община Благоевград . Програмата на детските градини на територията на община Благоевград започва на 29 май в зала „Яворов“ от 17.00 часа. Те ще се провеждат в рамките на два дни. \r\nВ първия ден от детския фестивал възпитаници на 6 детски градини ще представят богата музикална-танцова програма. Участниците в първия ден на фестивала ще бъдат от ДГ „Първи юни“, ДГ №4 „Роса“, ДГ №6 „Щастливо детство“, ДГ №12 „Алени Макове“, ДГ №8 „Вечерница“, ДГ „Детски свят“.  \r\nФестивалът продължава на 30 май с изпълненията на децата от  ДГ „Усмивка“, ДГ №11 „Здравец“, ДГ №10 „Мак“, ДГ  №3 „Детелини“, ДГ №2 „Света Богородица“, ДГ „Синчец“.", "date": "2019.05.28", "title": "Благоевград: В града започва фестивалът „Дни на детското творчество”"}
{"url": "http://www.focus-news.net/news/2019/05/28/2663466/yambol-dvete-zheni-sa-zadarzhani-za-krazhba-na-3000-leva-ot-doma-na-vazrasten-mazh-v-obshtina-elhovo.html", "text": "За броени часове служители от Районно управление на МВР-Елхово са разкрили кражба на пари от частен дом. Това съобщиха от пресцентъра на  МВР . Разследването е започнало вчера след получен сигнал от възрастен жител на община Елхово, установил липсата на 3000 лева от дома си. В резултат на проведените незабавни оперативно-издирвателни и процесуално-следствени действия е установена съпричастността към престъпното деяние на две 28-годишни жени от региона. Парите, обект на посегателството, са намерени и предстои да бъдат върнати на собственика. Двете жени са задържани с полицейски заповеди за срок до 24 часа. Работата по случая продължава.", "date": "2019.05.28", "title": "Ямбол: Двете жени са задържани за кражба на 3000 лева от дома на възрастен мъж в община Елхово"}
{"url": "http://www.focus-news.net/news/2019/05/28/2663472/afp-nechievan-barzani-be-izbran-za-prezident-na-irakski-kyurdistan.html", "text": "Парламентът в Ербил избра Нечирван Барзани за президент на Иракски Кюрдистан, предава  AFP , като припомня, че той е племенник и зет на бившия лидер на автономния регион Масуд Барзани. \r\nВицепредседателят на Демократическата партия на Кюрдистан спечели 68 гласа от 81 членове, присъстващи в 111-местния орган. Заседанието бе блокирано от Патриотичния съюз на Кюрдистан на покойния иракски президент Джалал Талабани, предаде кореспондент на агенцията. Тереза Герова", "date": "2019.05.28", "title": "AFP: Нечиеван Барзани бе избран за президент на Иракски Кюрдистан"}
{"url": "http://www.focus-news.net/news/2019/05/28/2663468/sofiya-44-godishen-kriminalno-proyaven-stolichanin-e-zadarzhan-neposredstveno-sled-krazhba-na-golyama-suma-pari-ot-metalna-kasa-v-kashta-v-kv-suhodol.html", "text": "44-годишен криминално проявен столичанин е задържан непосредствено след извършване на взломна кражба от къща в кв. „Суходол“. Това съобщиха от пресцентъра на  МВР . Служители от сектор „Престъпления против собствеността“ при СДВР засекли мъжа в ранните часове на 6 май. Според първоначалната информация той проникнал в дома чрез натиск на ПВЦ дограма на балконската врата, след това с помощта специален топлорежещ инструмент срязал вградена в стената метална каса и отнел от нея голяма сума пари. Непосредствено след извършеното престъпление обаче белезниците щракнали на ръцете му, а у него полицаите намерили току що откраднатите чужди пари и инструмента, с който взломил касата. След доклад на събраните материали по образувано досъдебно производство задържаният е привлечен като обвиняем за престъпление по чл. 195 от НК. Наложена му е мярка за неотклонение „задържане под стража“.", "date": "2019.05.28", "title": "София: 44-годишен криминално проявен столичанин е задържан непосредствено след кражба на голяма сума пари от метална каса в къща в кв. „Суходол“"}
{"url": "http://www.focus-news.net/news/2019/05/28/2663471/pleven-62-godishen-mazh-e-ubil-kuche-v-chasten-dvor-v-grad-slavyanovo.html", "text": "Досъдебно производство за престъпление по чл.325 б, ал.1 от НК е образувано в Областна дирекция на МВР - Плевен. Това съобщиха от пресцентъра на  МВР . Вчера вечерта, при обход на град Славяново, полицейски служители забелязали в частен двор на дърво да виси куче. Извършен е оглед на местопроизшествието. Аутопсия на убитото животно установила, че то е починало от задушаване. Уведомен е дежурен прокурор. От проведените незабавни оперативни действия е установен извършителят на престъплението – 62-годишен мъж. Работата по изясняване на обстоятелствата около случая продължава в рамките на образуваното досъдебно производство.", "date": "2019.05.28", "title": "Плевен: 62-годишен мъж е убил куче в частен двор в град Славяново"}
{"url": "http://www.focus-news.net/news/2019/05/28/2663473/plovdiv-globi-v-razmer-na-500-i-300-leva-sa-nalozheni-na-dvama-mazhe-napadnali-shofyor-na-lek-avtomobil-v-grada.html", "text": "Пловдив. Актове по Указа за борба с дребното хулиганство са съставени на двама мъже, нападнали с удари шофьор на лек автомобил в Пловдив. Това съобщиха от пресцентъра на  МВР . На 24 май служители на Трето Районно управление на МВР предприели незабавна проверка във връзка с разпространен в социалната мрежа и медиите видеоматериал от случилото се на ул. „Васил Левски“. Още същия ден бяха установени и задържани извършителите - на 29 и 40 години. Уведомена бе Районна прокуратура – Пловдив. За констатираната проява на дребно хулиганство с решение на Пловдивски районен съд на двамата са наложени административни наказания. Те трябва да заплатят глоби съответно в размер на 500 и 300 лева.", "date": "2019.05.28", "title": "Пловдив: Глоби  в размер на 500 и 300 лева са наложени на двама мъже, нападнали шофьор на лек автомобил в града"}
{"url": "http://www.focus-news.net/news/2019/05/28/2663474/sofiya-sluzhiteli-na-sdvr-sa-zadarzhali-dvama-mazhe-saprichastni-kam-krazhba-na-lek-avtomobil-ediniyat-napravil-opit-da-izbyaga.html", "text": "Служители на сектор „Престъпления с МПС“ при СДВР са задържали двама мъже, съпричастни към противозаконно отнемане на лек автомобил. Това съобщиха от пресцентъра на  МВР . На 11  април собственикът на лек автомобил „Пежо 5008“ заявил  в полицията, че паркираната му в ж.к. „Бъкстон“ кола е открадната. В резултат на предприетите оперативно-издирвателни действия  полицаите намерили откраднатия автомобил, укрит в гаражна клетка в ж.к. „Овча купел“. На 15 май, около 21 часа, в хода на проведена полицейска операция  в района на ж.к. „Овча купел, в близост до гаражната клетка, криминалистите забелязали лек автомобил „Фолксваген“ с двама мъже в него, разпознати като криминален контингент по линия „престъпления с МПС“. Шофьорът се насочил към гаражната клетка, а вторият мъж седнал зад волана на фолксвагена. В момента, в който изкарал от укритието краденото Пежо, с поставени регистрационни табели от друга кола, полицаите  задържали 40-годишния - криминално проявен за подобни престъпления. Съучастникът му – 36-годишен, който направил опит да избяга с Фолксвагена, също бил задържан. Последвали претърсвания на адресите на двамата, където били намерени и иззети техническо средство за заглушаване на GPS сигнали, ръкавици, заготовка за чип, мобилни телефони и лаптоп. След доклад на събраните материали в Софийска районна прокуратура 40- годишният е привлечен като обвиняем за престъпление по чл. 215 от НК. Наложена му е мярка за неотклонение „задържане под стража“ за срок до 72 часа. Неговият съучастник е разпитан като свидетел и освободен.", "date": "2019.05.28", "title": "София: Служители на СДВР са задържали двама мъже, съпричастни към кражба на лек автомобил, единият направил опит да избяга"}
{"url": "http://www.focus-news.net/news/2019/05/28/2663469/arestuvaha-kmeta-na-bozhurishte-georgi-dimov.html", "text": "Кметът на Божурище Георги Димов беше изведен от сградата на Общината с белезници, предаде репортер на  Агенция „Фокус“ . Геоеги Димов бе арестуван след акция на Специализираната прокуратура, КПКОНПИ и СДВР за измама при имотни сделки, ощетяващи Община Божурище с близо 8 млн. лв. „Моята молба е единствено максимално бързо да приключи всичко, да се установи моята невинност и да се залавям за работа. Изключително много работа ме чака тази година“, коментира Димов пред медиите. По думите му случващото се е е единственото, което опозицията може да приложи като действие срещу един успешен кмет като него, който за 4 години е успял да промени цялата община. „Нямам притеснения. Надявам се, когато следствените органи си свършат работата, всичко това да се окаже едно излишно действие“. \r\nОсвен кмета бяха арестувани още заместникът му и секретаря на Община Божурище. \r\nДаяна ДЮЛГЕРОВА", "date": "2019.05.28", "title": "Арестуваха кмета на Божурище Георги Димов"}
{"url": "http://www.focus-news.net/news/2019/05/28/2663476/sport-dani-alvesh-zamenya-neymar-kato-kapitan-na-braziliya-za-kopa-amerika.html", "text": "Дани Алвеш заменя съотборника си от Пари Сен Жермен Неймар като капитан на националния отбор на Бразилия по футбол за Копа Америка. Решението е взето от футболната федерация на латиноамериканската страна заради наказанието, което Неймар получи, след като удари фен след загубата на ПСЖ от Рен във финала на Купата на Франция. \r\nШампионатът на Южна Америка ще се играе от 14 юни до 7 юли. Бразилия е домакин на надпреварата и ще се опита да я спечели  за първи път от 2007 година насам.", "date": "2019.05.28", "title": "Спорт: Дани Алвеш заменя Неймар като капитан на Бразилия за Копа Америка"}
{"url": "http://www.focus-news.net/news/2019/05/28/2663477/burgas-okrazhniyat-sad-nalozhi-prisada-ot-10-godini-zatvor-i-100-000-lv-obezshtetenie-na-obvinyaem-za-ubiystvo-v-oblastniya-grad.html", "text": "Окръжен съд – Бургас наложи наказание от 15 години „Лишаване от свобода“ на подсъдимия Манол М., което наказание бе редуцирано на 10 години „Лишаване от свобода“, при първоначален „строг“ режим на изтърпяване на наказанието. Това съобщиха от пресцентъра на  съда . Съдът осъди подсъдимия да заплати на пострадалото лице Т. К. – син на починалата, обезщетение за причинени неимуществени вреди в размер на 100 000 лв., като отхвърли като немотивиран остатъка от предявения граждански иск. Окръжен съд – Бургас призна подсъдимия Манол М. за виновен в това, че на 19 октомври 2018 г., за времето от 11.00 до 11.50 ч., в къща в Бургас, умишлено умъртвил Я. М., чрез нанасяне на множество удари с чук в областта на главата на пострадалата,  довели до тежка черепно – мозъчна травма в следствие на което настъпила смъртта й, като деянието е извършено с особена жестокост. Делото бе гледано по реда на съкратено съдебно следствие, като подсъдимият изцяло призна фактите, изложени в обстоятелствената част на обвинителния акт и не пожела да се събират нови доказателства. Пострадалото лице, Т. К., син на починалата Я. М., бе конституиран като частен обвинител и граждански ищец в съдебния процес. Той предяви граждански иск в размер на 200 хил. лв. Защитника на подсъдимия определи като смегчаващи вината обстоятелства направените пълни самопризнания от Манол М. и оказаното съдействие на органите на разследването. Присъдата на Окръжен съд – Бургас може да бъде обжалвана или протестирана пред въззивна инстанция в 15-дневен срок.", "date": "2019.05.28", "title": "Бургас: Окръжният съд наложи присъда от 10 години затвор и 100 000 лв. обезщетение на обвиняем за убийство в областния град"}
{"url": "http://www.focus-news.net/news/2019/05/28/2663470/evropeyski-izbori-2019-aleksandar-andreev-tsik-malko-nad-33-e-bila-izbiratelnata-aktivnost-stranata-3671-sa-glasuvalite-s-preferentsiya.html", "text": "Малко над 33% е била избирателната активност на европейските избори, 36.71% са гласувалите с преференция. Това каза за  Агенция „Фокус“  говорителят на Централната  избирателна комисия (ЦИК) Александър Андреев. Говорителят на специализирания орган уточни, че почти всички протоколите от РИК-овете са пристигали в ЦИК. „Очакваме все още протоколите от РИК-Търговище“, добави той. „Спрямо междинните резултати при обработени 100% протоколи избирателната активност в страната е малко над 33%“, изтъкна Андреев. „Около 36.71% от избирателите са гласували с преференции. Към всички политически сили има подадени много преференции. По отношение на две от тях - „Демократична България“ и ВМРО-БНД, повече от половината от подалите гласове за тях са гласували с преференция“, уточни Андреев. „Не бихме могли да съобщим обобщени резултати, защото от тук насетне трябва повторно да бъдат въведени в ЦИК и след това въвеждане бихме имали яснота по отношение на резултатите“, поясни той.  \r\nАлександър Андреев отбеляза, че разпределението на мандатите ще стане ясно до 31 май.  \r\nДаяна ДЮЛГЕРОВА", "date": "2019.05.28", "title": "Европейски избори 2019: Александър Андреев, ЦИК: Малко над 33% е била избирателната активност страната, 36.71% са гласувалите с преференция"}
{"url": "http://www.focus-news.net/news/2019/05/28/2663479/sliven-obshtinata-izgotvya-plan-za-privlichane-na-poveche-turisti.html", "text": "Община Сливен проведе обществено обсъждане на концепция за развитие на туризма в региона. Това съобщиха от пресцентъра на  Общината . \r\nКонцепцията е свързана с реализацията на проект „Интегриран проект за развитие на туризма и подобряване на културната и историческа инфраструктура в Община Сливен“ по Оперативна програма „Региони в растеж” 2014-2020 г., Приоритетна ос 6: „Регионален туризъм“, процедура BG16RFOP001-6.002 „Развитие на туристически атракции”. \r\nПрезентацията предизвика голям интерес. На срещата присъстваха голяма част от свързаните с бранша в региона. \r\n„Днес сме се събрали да представим една идея за развитие на туристическата инфраструктура, която Община Сливен би могла да реализира с помощта на Оперативна програма „Региони в растеж“ и със собствено финансиране. Тази програма изисква да имаме съфинансиране, да участваме със собствени или заемни средства“, каза на срещата кметът Стефан Радев. \r\nТой открои едно от инвестиционните намерения, свързани с проекта – ремонтът на въжената линия Сливен – Карандила (Лифта). \r\n„Ремонтът е много важен, за да можем да я съхраним, да я направим по-комфортна и да запазим това важно трасе за туристите от Сливен до Карандила. Освен емоционален за жителите, този вид транспорт е важен и от екологична гледна точка, и от атракция. Той е и много достъпен“, допълни Радев. \r\nСамият проект беше представен от заместник-кмета по икономическо развитие Стоян Марков. \r\n„Това, което искаме ние да направим, е значимите обекти от национално значение в Сливен да бъдат реновирани, да бъде оправен достъпа до тях, да бъдат поставени обозначителни табели и изградени паркоместа. Оперативна програма „Региони в растеж“, по която ще кандидатстваме, изисква освен да включим задължително обекти от национално или световно значение, намиращи се на територията на Сливен, изисква да използваме и като съфинансиране средства от Фонда на фондовете”. \r\nОт консултантската фирма, помогнала за разработването на концепцията, обясниха обаче, че средствата от Фонда на фондовете ще бъдат използвани само за съфинансиране на дейности, за които не могат на се използват безвъзмездни финансови средства от оперативната програма. Именно с такива средствата ще се ремонтира лифта като обществен транспорт и връзка между националните обекти в град Сливен и Карандила. \r\nКонцепцията предвижда Община Сливен да се превърне в успешна туристическа дестинация, съхраняваща българската история, култура и природа, предлагаща на своите гости разнообразни възможности за обогатяване на познанията, спорт и почивка. \r\nОсновната цел е разработване и маркетиране на цялостен, интегриран и жизнеспособен туристически продукт на Община Сливен със значителен туристически потенциал, привличащ голям брой посетители за осигуряване на финансова устойчивост, опазване и популяризиране на културното наследство. \r\nСпоред проекта до крайната цел ще се стигне чрез подкрепа за обекти с туристически потенциал – възстановяване/реставрация на обекти; подобряване на условията за обслужване на Пътническа въжена линия „Сливен-Карандила; вертикална планировка и подобряване на прилежащи пространства; възстановяване на автентичния облик на улични и тротоарни настилки пред исторически обекти; закупуване на оборудване и обзавеждане за обектите; дигитализация на артефакти; създаване на дигитална карта и интерактивен модел с всички забележителности на Сливен. Основните национални обекти залегнали в концепцията са къщите музеи на „Хаджи Димитър“, „Добри Чинтулов“ и „Сливенски бит“, Държавна сукнена фабрика/Затвора(Първата текстилна фабрика на Добри Желязков), Тракийската гробница в с. Калояново и историческото място „Кушбунар“ на Карандила. \r\nСъщо така се предвижда провеждане на успешна маркетинг и комуникационна кампания на интегрирания туристически продукт на Община Сливен – създаване на туристически-културен център в сградата на Общината, анализ на сайта   и неговия „Фейсбук“ профил; подобряване на представянето на туризма в традиционните и онлайн медиите/порталите чрез анализи и обновяване на съдържанието; реклама и промоция; контакти с медиите, организиране на публикации; контакти с туроператорски компании от страната и чужбина; участие на общината в туристически изложения. \r\nЗа целите на маркетинг и комуникационната кампания се предлага рекламен слоган: „Сливен – изживей историята, почувствай природата“. Той ще бъде представен чрез новите туристически пакети: „По пътя на траките, Възраждането и нова България“, „Вяра, култура и традиции в Сливен“, „Богатствата на Сливенския край“, „Романтика и вино“, „Богатството на Синята планина“, „Скорост и природа в Сливен“, „Пътека към природата“, „Бит и култура в Сливенско“, „Здраве и отдих в Сливен“, „За бизнеса“ и „Лов и риболов в Сливен“. \r\nПредложения и коментари се приемат на ел. поща: zamkmet_ir@sliven.bg или в деловодството на Община Сливен до 31 май 2019 г.", "date": "2019.05.28", "title": "Сливен: Общината изготвя план за привличане на повече туристи"}
{"url": "http://www.focus-news.net/news/2019/05/28/2663482/rakovodstvoto-na-bulgartransgaz-ead-shte-dade-preskonferentsiya.html", "text": "Изпълнителният директор на „Булгартрансгаз“ ЕАД Владимир Малинов ще даде пресконференция от 16.00 часа. Това съобщиха от пресцентъра на  дружеството . Срещата с медиите ще се проведе в зала 3, ет. 2, в сградата на газовия оператор на бул. „Панчо Владигеров“ 66 в жк. „Люлин 2“.", "date": "2019.05.28", "title": "Ръководството на „Булгартрансгаз“ ЕАД ще даде пресконференция"}
{"url": "http://www.focus-news.net/news/2019/05/28/2663481/manol-genov-bsp-da-se-pripisva-zaguba-edinstveno-na-bsp-asenovgrad-v-plovdiv-oblast-e-plod-na-losha-aritmetika.html", "text": "Да се приписва загуба единствено на БСП-Асеновград в Пловдив област е плод на лоша аритметика. Това каза народният представител от ПГ на \"БСП за България\" Манол Генов във връзка с питания на негови съпартийци от Пловдив област защо БСП е загубила изборите в Асеновград, предаде репортер на  Агенция \"Фокус\" . Манол Генов уточни, че на БСП - Пловдив област не й стигат 2700 гласа да бие. \"1200 гласа  е разликата между ГЕРБ и БСП в Асеновград\", каза той. По думите му тази разлика допринася за тази загуба, но не може да бъде обвинявана само организацията в Асеновград за нея. \"Преди пет години имаше 5% по-висока активност, ние тогава имахме 100 гласа повече, 3900, сега имаме 3800. Тук искам да отбележа, че ГЕРБ загубиха 1400 гласа от техния вот, а ДПС загубиха 2100\", каза още Манол Генов.  \r\nДеница КИТАНОВА", "date": "2019.05.28", "title": "Европейски избори 2019: Манол Генов, БСП: Да се приписва загуба единствено на БСП-Асеновград в Пловдив област е плод на лоша аритметика"}
{"url": "http://www.focus-news.net/news/2019/05/28/2663475/korneliya-ninova-e-podala-ostavka-kato-lider-na-bsp.html", "text": "Корнелия Нинова е подала оставка като лидер на БСП, предаде репортер на  Агенция \"Фокус\" . Нинова е заявила това по време на откриването на заседанието на Националния съвет на партията. Тя е поела цялата отговорност за изборния резултат и е настояла за свикване на конгрес и стартиране на процедура за пряк избор на председател. Съгласно Устава на БСП в случаите на предсрочно прекратяване на пълномощията на председателя неговите функции се изпълняват от заместник председател, определен с решение на Националния съвет. Към момента заместник-председатели на БСП са Кирил Добрев, Деница Златева, Владимир Москов и Стефан Данаилов.  Агенция „Фокус“  припомня: Корнелия Нинова бе избрана за лидер на БСП на 8 май 2016 г. По устав мандатът ѝ е четиригодишен и трябваше да изтече през май 2020 г. \r\nДеница КИТАНОВА", "date": "2019.05.28", "title": "Корнелия Нинова е подала оставка като лидер на БСП"}
{"url": "http://www.focus-news.net/news/2019/05/28/2663480/evropeyski-izbori-2019-yordan-simonski-rik-blagoevgrad-po-golyamata-chast-ot-izbiratelite-v-regiona-sa-izpolzvali-preferentsiite.html", "text": "По-голямата част от избирателите в Благоевградския регион са използвали преференциите. Това каза в интервю за  Радио „Фокус“-Пирин  във връзка с европейските избори Йордан Симонски, заместник-председател на Районна избирателна комисия (РИК)-Благоевград. Той посочи, че в самия изборен ден на фона на около 5 000 членове в 563 секционни избирателни комисии на територията на Благоевградска област, отсъстващите от комисиите не са били много. По думите му характерно явление е било неявяването главно на представителите на партия „Воля“, но те са знаели това предварително. „Просто те нямаха кадри и подготвени лица, които да участват в изборния процес, но заради това че са парламентарно представени, те имаха съответни бройки, които трябваше да попълнят, но за съжаление техните хора не се явиха в деня на изборите. Имахме и частично неявяване на представителите на ДПС в Община Петрич и то главно в малките секции“, каза още Йордан Симонски. \r\nНатали СТЕФАНОВА", "date": "2019.05.28", "title": "Европейски избори 2019: Йордан Симонски, РИК-Благоевград: По-голямата част от избирателите в региона са използвали преференциите"}
{"url": "http://www.focus-news.net/news/2019/05/28/2663467/evropeyski-izbori-2019-filip-popov-bsp-vsichko-polozhitelno-koeto-mozheshe-da-bade-napraveno-na-evroizborite-beshe-svarsheno-ot-korneliya-ninova.html", "text": "Всичко положително, което можеше да бъде направено на евроизборите, беше свършено от Корнелия Нинова. Това каза секретарят на ПГ на \"БСП за България\" Филип Попов, предаде репортер на  Агенция \"Фокус\" . \"Ще се направи равносметка по общини и по области за причините, които са довели до този резултат. Надявахме се на още по-добър резултат. Всичко, което беше възможно да бъде направено в тези избори положително от страна на председателя Корнелия Нинова, беше направено. Моята оценка е положителна за тези избори\", допълни още той. Според Попов е можело и повече. Във връзка с исканата за оставка на Корнелия Нинова от членове на Националния съвет, Попов ги призова да си направят равносметка с какво са допринесли и с какво не са за този резултат.  \r\nДеница КИТАНОВА", "date": "2019.05.28", "title": "Европейски избори 2019: Филип Попов, БСП: Всичко положително, което можеше да бъде направено на евроизборите, беше свършено от Корнелия Нинова"}
{"url": "http://www.focus-news.net/news/2019/05/28/2663484/parnoto-i-toplata-voda-shte-poskapnat-ot-1-yuli.html", "text": "Парното и топлата вода ще поскъпнат от 1 юли, предаде  БНТ . Най-голямо е увеличението за топлофикацията в Разград и Габрово, намаление има единствено за дружеството в Сливен. \r\nКомисията за енергийно и водно регулиране предлага цената на отоплението и топлата вода да се увеличи почти в цялата страна като средното увеличение е 4,5%, показва докладът на ведомството. Окончателно решение Комисията ще вземе в края на юни след като проведе открито заседание и обществено обсъждане. \r\nНай-голямо увеличение на цените се очаква в Разград - 17,53% и Габрово - 12,53 на сто. Единствената топлофикация, при която ще има намаление на топлинната енергия е Сливен - минус 0,4 на сто. За София увеличението ще бъде 4,3%.", "date": "2019.05.28", "title": "Парното и топлата вода ще поскъпнат от 1 юли"}
{"url": "http://www.focus-news.net/news/2019/05/28/2663486/shumen-nova-tehnika-za-okolo-900-000-lv-e-osigurila-obshtinata-za-deynostta-na-op-chistota.html", "text": "Нова техника за около 900 000 лв. е осигурила Община Шумен за дейността на Общинско предприятие (ОП) „Чистота“, предаде репортер на  Радио „Фокус“-Шумен . Трите машини бяха представени на депото край „Дивдядово“ от инж. Боян Тодоров, зам.-кмет по строителство и екология, и Евгений Цанков, директор ОП „Чистота”. „Закупени са метачна система с 6-кубиков контейнер, миячка с 8-кубикова водоноска и многофункционален багер. Свързано с общата ни програма да можем да засилим капацитета на ОП Чистота да почнем да мием изцяло улиците на Шумен и догодина по план да чистим и втората половина на града. В същото време тече поръчка за още две варио преси и ще пуснем такава за нови кофи, най-вероятно догодина или в началото на по-следващата година амбицията на Община Шумен и ОП „Чистота“ е да започне да мие и чисти целия град. Идеята е поетапно да снабдяваме с още техника общинското предприятие, в момента тече такава обществена поръчка, и в крайна сметка ОП „Чистота“ в рамките на следващата година да може да започне да поддържа целия град, т.е., освен северната на този етап, и южната част на Шумен, като там ще бъде необходимо закупуването на още 800 нови контейнера“, посочи инж. Боян Тодоров.  \r\nОчаква се до две седмици да завърши регистрацията на новата техника, след което тя да бъде въведена в експлоатация и да се извършва регулярно миене на улиците на Шумен. Евгений Цанков посочи, че не става дума за прекупени машини, а нова съвременна техника. Миячната машина е снабдена с подвижни предни дюзи, има  маркуч за ръчно миене на улиците. Преди измиването,  улиците ще бъдат предварително обработени. За почистването им ще се използва мотометачка, наносите в регулите  ще бъдат ръчно обработени, ще се почиства и канализацията. „Тече обществена поръчка за още две варио преси, ще бъде обявена  такава за нови контейнери, амбицията на Община шумен и ОП „Чистота“ е най-вероятно догодина или в  началото на по-следващата година да започне да мие и чисти целия град“, заяви инж. Боян Тодоров.  Предстои да бъдат закупени  голяма мотометачка и миячка, както и две малки метачки, които да бъдат използвани за почистване на пешеходните зони алеи, тротоари, както и мултилифт система камион за превоз на контейнери, посочи Евгений Цанков. В момента в ОП „Чистота“ работят 90 души, като се предвижда да достигнат 138. \r\nИвелина ИВАНОВА", "date": "2019.05.28", "title": "Шумен: Нова техника за около 900 000 лв. е осигурила Общината за дейността на ОП „Чистота“"}
{"url": "http://www.focus-news.net/news/2019/05/28/2663485/burgas-30-godishna-zhena-e-postradala-pri-katastrofa-na-patya-burgas-varna-v-rayona-na-kv-sarafovo.html", "text": "30-годишна жена е пострадала при катастрофа на пътя Бургас – Варна в района на кв. „Сарафово“. Това съобщиха от  ОДМВР - Бургас . Инцидентът е станал около 00.15 часа тази нощ на пътя Бургас – Варна при км 232 край кв. „Сарафово“. Поради внезапно изскочило на пътното платно животно 30-годишната жена изгубила управление над лекия си автомобил „Пежо 307“. Автомобилът се блъска в крайпътно дърво и се преобръща по таван на пътя. От катастрофата е пострадала водачката на автомобила, която с травма на главата. Тя е прегледана и освободена за домашно лечение без опасност за живота.", "date": "2019.05.28", "title": "Бургас: 30-годишна жена е пострадала при катастрофа на пътя Бургас – Варна в района на кв. „Сарафово“"}
{"url": "http://www.focus-news.net/news/2019/05/28/2663478/mariya-zaharova-moskva-iziskva-predostavyaneto-na-informatsiya-za-zadarzhaniya-v-kosovo-rusnak.html", "text": "Москва изисква от Временната административна мисия на ООН в Косово (ЮНМИК) информация за задържания в Косово гражданин на Руската федерация. Това заяви говорителят на Министерството на външните работи на Русия Мария Захарова, предава  TACC . \r\nОфициалният представител на външнополитическото ведомство в Москва подчерта, че ще бъдат предприети мерки за освобождаването на руснака. \r\nПо-рано бе съобщено, че в хода на операцията, която се провежда на територията на Косово, е задържан руски гражданин от мисията на ООН в страната. Съответното бе обявено от държавния глава на Сърбия Александър Вучич. „Сред задържаните е руският гражданин Михаил Краснощенков, сътрудник на ЮНМИК. Информирахме за това руските органи“, заяви Вучич.  \r\nОт ЮНМИК съобщиха, че Краснощенков е настанен в болница в Митровица с наранявания. Не се уточнява състоянието му. \r\nAlo.rs предаде, че руснакът е бил „ударен от спецчастите на косовската полиция“, след като са го чули, че „разговаря със сърби на сръбски език“.  Тереза Герова", "date": "2019.05.28", "title": "Мария Захарова: Москва изисква предоставянето на информация за задържания в Косово руснак"}
{"url": "http://www.focus-news.net/news/2019/05/28/2663488/stara-zagora-tsentarat-za-podkrepa-za-lichnostno-razvitie-shte-otkrie-godishna-izlozhba-na-shkolite-po-zhivopis-malka-plastika-i-prilozhni-izkustva.html", "text": "Центърът за подкрепа за личностно развитие към Община Стара Загора ще открие годишна изложба на школите по живопис, малка пластика и приложни изкуства. Това съобщиха от пресцентъра на  Общината . В изложбена зала „Лубор Байер” ще бъдат изложени творбите на участниците в школата по живопис с ръководител Тошо Стефанов, школата по малка пластика с ръководител Слави Славов и школата по приложни изкуства с ръководител Юлия Славова.  \r\nГодишната изложба е най-голямото събитие за децата, техните родители и ръководители. Тя показва какво са постигнали малките творци в ателиетата и най- добрите им работи през годината. Над 80 деца рисуват, моделират и декорират  в ателиетата на Центъра. \r\nВсички участници в изложбата ще получат диплом за участие, а отличените в национални конкурси през този творчески сезон  и предметни награди. \r\nОткриването ще се състои на 4 юни 2019 г. от 17.30 часа в изложбена зала „Лубор Байер”. Изложбата ще остане там до 14 юни 2019 г.", "date": "2019.05.28", "title": "Стара Загора: Центърът за подкрепа за личностно развитие ще открие годишна изложба на школите по живопис, малка пластика и приложни изкуства"}
{"url": "http://www.focus-news.net/news/2019/05/28/2663483/aleksandar-vuchich-nyama-da-ima-granitsa-na-velika-albaniya-na-kopaonik.html", "text": "Държавният глава на западната ни съседка Александър Вучич припомни за призивите на косовския президент Хашим Тачи за обединение с Албания, като увери, че „няма да има граница на Велика Албания на Копаоник“, предава  TACC . \r\nСърбия ще се бори за стабилност в региона и е готова да поддържа мир „на почти всяка цена\", поясни Вучич в обръщение към депутатите в парламента в Белград. \r\n„Ние ще поддържаме мир и стабилност на почти всяка цена, но сме наясно за какво лицемерие става въпрос. Тази сутрин, в 06:29 часа (07:29 часа българско време), аз, като главнокомандващ, дадох заповед за пълна бойна готовност. Ако се стигне до някаква по-сериозна заплаха за сигурността и живота на хората, нашата армия ще защити народа. Ще се борим за запазване на мира и стабилността, но ще бъдем напълно готови да защитим хората си в най-кратки срокове\", категоричен бе сръбският лидер. \r\n„Помнете, че нещо друго се случи предишния ден: президентът на временната администрация в Прищина Хашим Тачи призова Албания за обединение. Това означава, че те искат да установят албанско-сръбската граница на Копаоник. Моят отговор: няма да има граница на Велика Албания на Копаоник“, заяви Вучич.  \r\nПо-рано сръбският президент приведе армията в пълна бойна готовност заради изострянето на на ситуацията в Северно Косово. В сутрешните часове на деня спецчасти на Прищина влязоха в местните общини. Престрелка, при която пострадаха леко двама сърби. Косовските власти поясниха, че операцията е насочена срещу престъпността и призовава сърбите в страната към спокойствие. Тереза Герова", "date": "2019.05.28", "title": "Александър Вучич: Няма да има граница на Велика Албания на Копаоник"}
{"url": "http://www.focus-news.net/news/2019/05/28/2663489/chanka-koralska-zam-kmet-na-burgas-sas-spesteniya-finansov-resurs-mrrb-ni-dava-vazmozhnost-da-kandidatstvame-za-oblagorodyavane-na-rayona-mezhdu-bul-mariya-luiza-ul-tsarigradsko-i-sv-kliment-ohridski.html", "text": "Общинският съвет гласува докладна записка, с която даде съгласие Община Бургас да кандидатства с ново проектно предложение по Оперативна програма „Региони в растеж“. Това е оперативна програма, която ни дава възможност да облагородяваме вътрешно квартални пространства, да създаваме нови паркинги, нови места за отдих, детски кътове. Предишните години това се е случваше в ж.к. „Меден рудник“, така и във Възраждане, която е в Централна градска част. Сега със спестения финансов ресурс, от реализацията на всички тези проекти, които досега успяхме да реализираме, ни дава възможност Министерството на регионалното развитие да кандидатстваме с ново проектно предложение и това ще бъде облагородяване на района, заключен между бул. „Мария Луиза“, ул. „Цариградско“ и ул. „Свети Климент Охридски“. Това съобщи зам.-кметът по строителство, инвестиции и регионално развитие Чанка Коралска, предаде репортер на  Радио „Фокус“ – Бургас . „Там цялото пространство отпред ще бъде обособено като паркинг със зелени площи, отзад паркингът ще бъде разширен, тъй като в момента той е пълен с коли, но е в лошо състояние и няма техническа възможност за паркиране на два реда коли, които и безопасно да могат да се движат в това пространство“, каза още Коралска. По думите й целият проект включва 200 паркоместа , като това включва и крайулично паркиране по ул. „Цариградкса“, която също е предвидена да се включи в това проектно предложение и цялата дължина от ул. „Уилям Гладсон“ до  бул. „Мария Луиза“ ще бъде ремонтирана и реконструирана както всички останали улици, които ремонтираме. „Това е една много натоварена улица, която е гранична на района на Краснодар, където е пазара, и има нужда от ремонт“, заяви Коралска и коментира, че  откъм поръчки са с проектна готовност за почти всички улици в к-с „Възраждане“ и Централна градска част, но добави, че очакват финансиране. „И сега както се случва с допълнителните средства, които ни се предоставят, ние разчитаме, че това ще ние се случи и с останалите проекти, с които разполагаме“, добави Чанка Коралска. \r\nДеница ДИМИТРОВА", "date": "2019.05.28", "title": "Чанка Коралска, зам.-кмет на Бургас: Със спестения финансов ресурс МРРБ ни дава възможност да кандидатстваме за облагородяване на района между бул. „Мария Луиза“, ул. „Цариградско“ и „Св. Климент Охридски“"}
{"url": "http://www.focus-news.net/news/2019/05/28/2663491/veliko-tarnovo-osem-detsa-sa-postradali-pri-patni-intsidenti-v-oblastta-do-kraya-na-april.html", "text": "Осем деца са пострадали при осем пътни инциденти във Великотърновска област от началото на годината до края на април. Това съобщи пред журналисти началникът на Сектор „Пътна полиция“ в ОДМВР– Велико Търново главен инспектор Атанас Атанасов, предаде репортер на  Радио „Фокус“ – Велико Търново . Цифрата за същия период на миналата година е била двойно по-висока. За щастие от началото на 2019-та няма загинали, но през миналата 2018-та имаше една катастрофа при, която момиче почина, след като беше блъснато на пешеходна пътека в Горна Оряховица.   \r\n„За 2017 година имаме 4 загинали деца при пътни инциденти. Събираемостта на глобите, наложени за неправилно пресичане е над 50%, а при тези от електронните фишове – над 70%. Само за миналата година от глоби в региона в хазната са влезли 1,5 милиона лева, но наложените са били за над 5 млн. лв.“, информира началникът на „Охранителна полиция“ комисар Стефан Николов.  Основните нарушения при пешеходците са свързани с не спазване на правилата за пресичане – хора прекосяват пътното платно на нерегламентирани места, като не липсват и водачи, които отнемат предимството на пешеходците. Като превенция срещу това и през настоящата година ще продължи традиционната акция „Пешеходец“ ще продължи, увери главен инспектор Атанас Атанасов. \r\nЛуиза ТРАНЧЕВА", "date": "2019.05.28", "title": "Велико Търново: Осем деца са пострадали при пътни инциденти в областта до края на април"}
{"url": "http://www.focus-news.net/news/2019/05/28/2663490/nataliya-konova-sdruzhenie-dobrovoltsi-za-kaylaka-pleven-nay-golyamoto-ni-postizhenie-e-palnoto-vazstanovyavane-na-shahmatnata-ploshtadka.html", "text": "Най-голямото ни постижение е пълното възстановяване на шахматната площадка. Това каза за  Радио „Фокус“  Наталия Конова, председател на Сдружение ,,Доброволци за Кайлъка“ - Плевен по повод Деня на парковете в България - 28 май. Сдружението работи за парк ,,Кайлъка“- емблема на града. ,,Дейността на доброволците започна преди повече от година, включва почистване и възстановяване на различни обекти, засаждане на цветя, освежаване и боядисване на мостове. Шахматната площадка е достъпна за плевенчани и децата им“, каза Наталия Конова. ,,Всички усилия на доброволците са насочени към възстановяване на ,,Площадката на целувките“. Предвидено е да бъде камерна сцена на открито за различни изкуства - театрално, музикално, танцово“. По думите ѝ проектът е по-мащабен в сравнение с възстановката на шахматната площадка. ,,Радваме се на подкрепа на хора от всички възрасти за акциите ни. Особено се радваме на деца, за да се научат от малки на активност, така бъдещето ни ще е по-добро“, каза още Наталия Конова.   \r\nВиолета КРЪСТЕВА", "date": "2019.05.28", "title": "Наталия Конова, Сдружение ,,Доброволци за Кайлъка“ - Плевен: Най-голямото ни постижение е пълното възстановяване на шахматната площадка"}
{"url": "http://www.focus-news.net/news/2019/05/28/2663498/plovdiv-olimpiyskiyat-shampion-sevdalin-marinov-shte-predstavi-v-rodniya-asenovgrad-novata-sportna-igra-tekbol.html", "text": "Олимпийският шампион Севдалин Маринов ще представи в родния Асеновград новата спортна игра текбол, която придобива все по- голяма популярност по света и в България. Това съобщиха за  Радио „Фокус“-Пловдив  от Общината. Текболът представлява игра с футболна топка върху специална маса. Топката се удря основно с глава, но може да се използва и цялото тяло. Може да се играе по двойки и по четворки. Звезди като Роналдиньо и Неймар са сред големите фенове на новия спорт. \r\nДемонстрацията на текбол се организира от местния клуб от 14.00 ч. на 31 май пред сградата на Община Асеновград. Организаторите на събитието са поканили двама професионалисти от националния отбор по текбол на Унгария. Ще присъстват и представители на Международната федерация по текбол, както и председателят на клуба в град Габрово.", "date": "2019.05.28", "title": "Пловдив: Олимпийският шампион Севдалин Маринов ще представи в родния Асеновград новата спортна игра текбол"}
{"url": "http://www.focus-news.net/news/2019/05/28/2663496/kardzhali-pametnikat-na-osvoboditelite-na-grada-e-otkrit-tarzhestveno-na-28-may-1939-ot-voenniya-ministar-general-daskalov-i-go-osveshtava-plovdivskiyat-mitropolit-kiril.html", "text": "Военният министър генерал Даскалов на 28 май 1939 година тържествено открива Паметникът на Освободителите на града и го освещава пловдивският митрополит Кирил. Това съобщи за  Радио „Фокус“  Гергана ДИМИТРОВА, началник на отдел „Държавен архив“ - Кърджали. \r\nЕмблематичният паметник, построен на естествена могила в центъра на града, без който нито един празник от откриването му досега не може да мине, е един грандиозен войнишки паметник-костница и паметник-мавзолей. Такива паметници има навсякъде в българската земя, посветени на Балканската война, в която участват като доброволци цвета на нацията и пристигат доброволци - емигранти от цяла Европа, от САЩ и Канада, с една цел - да се бият за присъединяването на откъснатите от България територии, в които живеят огромни маси българи. „Паметникът е съхранил частица от националната ни история и е издигнат като символ на признателността на поколенията към стотиците хиляди жертви, отдали живота си за постигането на мечтата за „Обединението на България“, пред които се прекланяме и почитаме паметта на героите“, каза Гергана Димитрова. \r\nЗа да не се забравят загиналите военни чинове за освобождението на Кърджали и Мастанлийски окръг, в далечната 1933 година инициативен комитет решава да започне събирането на дарения, с които да се обяви конкурс за паметник. Решено е да е скулптура, която да се отлее и монтира на постамент от гранит на могилата, където да се поставят костите на загиналите воини. Главният инициатор е окръжният управител Лев Кацков, членове на комитета са полковник Табаков, началник на Кърджалийския гарнизон, Петър Х. Йорданов, председател на Мастанлийската окръжна постоянна комисия, Никола Певтичев, кмет на Кърджали, енорийският свещеник Данаил Николчев, зап. подполковник Христо Димитров, председател на дружеството на запасните офицери, Димко Ефтимов, председател на дружеството на запасните подофицери, Харалампи Михайлов, държавен архитект, Титков – околийски инженер и Кръстю Попов – народен представител.  \r\nСредствата за изграждането на Паметника са били събирани като помощи от Окръжната комисия, от общините, дарения от частни лица, дружества и учреждения. Дамското и офицерските дружества организират благотворителни акции, за да набавят суми от лотарии, томболи и от лихви на събраните суми.  През 1935 г. общинският съвет решава безвъзмездно да отпусне мястото за изграждане на Паметника. \r\nПрецизните общественици обявяват два последователни конкурса през 1935 и 1937 г., като във втория участват 9 колектива скулптори и архитекти. Проф. Дечко Узунов и проф. Михайл Михайлов оглавяват журито. Печели колектив от архитектите проф. Храбър Попов и Иван Найденович, и скулпторът Александър Занков, а изпълнителите леяри са от Бистрица и София. „Втора награда не е била присъдена, а са били дадени две трети награди на проекта на скулптора Николай Димитров с мото „Бяло море“ и на скулптора Стефан Бойчев с мото „Свобода“. Колективът на Занков се спира на идеята за композиция, изградена от двама войника, единият с оръжие, а другият забиващ знамето - символ на принадлежност и възвръщане на откъснатите територии“, поясни началничката на Архива. Тя каза още, че постаментът е изграден от гранит с произход от западния дял на Витоша и обработен от каменоделците Стоян Шопов „Ганди“ от село Бистрица и от Йордан Белия от село Косача, Радомирско. Бронзовата отливка е изпълнена от Александър Котев – художествен бронзолеяр от София и е с височина 4 метра, а в основата си е с размери 2 на 2,5 метра и струва около 500.000 лв. \r\n„Основният камък на Паметника е положен на 19 ноември 1938 г. по време на Общия помен за загиналите. Бронзовата група е била монтирана на готовия постамент на 13 май 1939 г. с помощта на команда от войници от Кърджалийския гарнизон. Преди вдигането на паметника в основата са били нахвърляни дребни монети, а в корпуса на гранитния постамент е бил вграден дървен ковчег с кости на загинали войници за освобождението на града, покрит с българския трибагреник“, каза още Гергана Димитрова. \r\nТържественото откриване на паметника е направено на 28 май 1939 г. от военния министър генерал Даскалов и осветен от пловдивския митрополит Кирил. На официалното откриване присъстват също Димитър Пешев – подпредседател на Народното събрание и група народни представители, Ст. Клечков – Старозагорският областен управител, началници на Пловдивския и Старозагорския гарнизони, група опълченци и участници в боевете от 1912 година. \r\nДарина ДЕЕНИЧИНА", "date": "2019.05.28", "title": "Кърджали: Паметникът на Освободителите на града е открит тържествено на 28 май 1939 от военния министър генерал Даскалов и го освещава Пловдивският митрополит Кирил"}
{"url": "http://www.focus-news.net/news/2019/05/28/2663497/nataliya-konova-sdruzhenie-dobrovoltsi-za-kaylaka-pleven-radvame-se-na-palna-podkrepa-ot-oblastna-administratsiya-za-initsiativite-ni.html", "text": "Радваме се на пълна подкрепа от Областна администрация за инициативите ни. Това каза за  Радио „Фокус“  Наталия Конова, председател на Сдружение ,,Доброволци за Кайлъка“ - Плевен по повод Световния ден на парковете - 28 май. Сдружението работи в полза на парк ,,Кайлъка“- най-големият в града, поддържан от Областна администрация. По инициатива на сдружението е възстановена шахматна площадка, а текущият проект на сдружението се отнася до ,,Площадката на целувките“ в парка и превръщането ѝ в сцена на открито. ,,Работим активно и продължаваме и през лятото. Невероятно е удоволствието да си доброволец. Нека първо дадем на обществото, преди да поискаме от него“, каза Наталия Конова. ,,Имаме няколко срещи с Областна администрация и всичко, което правим, се съгласува с областния управител. Шахматната площадка беше реставрация и затова ни позволиха да излеем бетон, да проведем строителни дейности. Възстановяването на ,,Площадката на целувките“ също се осъществява с подкрепата на Областна администрация“, допълни Наталия Конова.  \r\nВиолета КРЪСТЕВА", "date": "2019.05.28", "title": "Наталия Конова, Сдружение ,,Доброволци за Кайлъка“ - Плевен: Радваме се на пълна подкрепа от Областна администрация за инициативите ни"}
{"url": "http://www.focus-news.net/news/2019/05/28/2663487/nova-makedoniya-makedoniya-tachi-opredeli-privezhdaneto-na-srabskata-armiya-v-gotovnost-kato-populistka-myarka-na-vuchich-obyavi-arestuvaniya-rusnak-za-maskiran-sas-statut-na-diplomat.html", "text": "Президентът на Косово Хашим Тачи заяви, че решението на държавния глава на Сърбия Александър Вучич да повиши нивото на готовност на армията е „популистка мярка“, отбелязва електронното издание на скопския вестник  „Нова Македония“ . \r\n„Президентът на Сърбия знае много добре, че не може да тръгне към Косово. Това е нещо невъзможно и немислимо, самият той е убеден в това. Но във всеки случай косовските институции, включително Косовските сили за сигурност, също са готови да реагират. Популистките изявления не са заплахи за война, а за вътрешна употреба, за да спечелят симпатии в Сърбия“, изрази увереност Тачи.  \r\nСлед заседание на Съвета за национална сигурност, косовският президент поясни, че един руснак е бил арестуван тази сутрин при операцията в северната част на страната. Той го определи като лице, „маскирано със статут на дипломат\", чиито намерения са били да възнамерява работата на полицията. Тереза Герова", "date": "2019.05.28", "title": "„Нова Македония“ (Македония): Тачи определи привеждането на сръбската армия в готовност като популистка мярка на Вучич, обяви арестувания руснак за „маскиран със статут на дипломат“"}
{"url": "http://www.focus-news.net/news/2019/05/28/2663495/d-r-elena-chalganova-rim-blagoevgrad-georgi-izmirliev-makedoncheto-zhertva-svoya-mlad-zhivot-za-svobodata-na-balgariya.html", "text": "Георги Измирлиев – Македончето жертва своя млад живот за свободата на България. Това каза за  Радио „Фокус“ – Пирин  Д-р Елена Чалгънова, Регионален исторически музей – Благоевград по повод отбелязването на 143 години от смъртта на Георги Измирлиев. Тя допълни, че той умира една на 25 годишна възраст. „Георги Измирлиев е един забележителен младеж. Въпреки, че доживява само 25-годишна възраст със своето дело и със своя подвиг остава безсмъртно името си в историята не само на нашия град, но и в историята на цяла България“, посочи д-р Елена Чалгънова. Тя добави, че на 28 май 1876 година, поради предателство Георги Измирлиев е арестуван и хвърлен в Търновския затвор. „Колко сладко е да се умре за свободата на Отечеството” са последните думи, който изрича революционера преди да сложи сам бесилото на врата си“, каза още д-р Елена Чалгънова. \r\nДенис НИКИФОРОВ", "date": "2019.05.28", "title": "Д-р Елена Чалгънова, РИМ - Благоевград: Георги Измирлиев – Македончето жертва своя млад живот за свободата на България"}
{"url": "http://www.focus-news.net/news/2019/05/28/2663492/hristo-hristov-spetsializirano-zveno-za-razsledvane-na-aviatsionni-sabitiya-osnovnata-prichina-za-zachestilite-aviokatastrofi-e-choveshkiyat-faktor.html", "text": "Основната причина за зачестилите авиокатастрофи е човeшкият фактор. Това каза директорът на Специализираното звено за разследване на авиационни събития (СЗРАС) към Министерство на транспорта Христо Христов в интервю за  Агенция „Фокус“  по повод зачестилите авиокатастрофи в страната. Относно версиите, които се разглеждат за трагичния инцидент с малкия самолет, който се разби преди дни край Ихтиман и доведе до смъртта на двама души, Христо Христов отбеляза, че винаги, когато има инцидент, преди започването на самото разследване, инспекторите работят върху 4 хипотези, докато се създаде комисия. „Първата е човешкият фактор, втората е техническата обстановка на въздухоплавателното средство, третата е влошени метеорологични условия на етапа на самото събитие и четвъртата е здравословното състояние на командира на летателното средство в този етап“, заяви той. „Очевидците споделят, че при набор на височина от между 60-80 метра, ориентировъчно, самолетът е започнал рязък завой наляво. В следващия момент е попаднал в свредел и са го видели, че е направил три витки. След това са го видели хоризонтиран, за което предполагаме, че е в етап на плосък свредел. От там той остава без скорост и пада на земята без да има постъпателно движение“, разказа директорът на Специализираното звено за разследване на авиационни събития.  \r\nТой припомни, че от началото на годината са регистрирани 3 авиокатастрофи с общо 8 жертви. „Първият беше на 2 април, който се случи на територията на Република Северна Македония, след това на 20 април в село Оризаре и третата е тази, която се случи на 26 май край Ихтиман. За съжаление, и трите случая са с жертви. При първия загина цяло семейство - мъж, жена и две деца, във втория случай загинаха пилотът и пътникът на борда, при последната авиокатастрофа отново имаше две жертви“, посочи Христов.  \r\nПо думите му основната причина за тази черна статистика е човекът. „Той трябва да направи оценка на метеорологичната обстановка преди изпълнение на полета. Важна е организираността му, неговата концентрация за изпълнение на този полет и неговата предварителна подготовка. Когато отива към въздухоплавателното средство, той трябва да се подготви за това, каква роля ще изпълнява - полет по кръга или полет по маршрут“, подчерта директорът. Той отбеляза, че пилотът трябва да си припомни много неща преди да се качи на самолета. „Трябва да му направи оглед, след като установи, че всичко е изправно, може да излети. Пуска се полетен план, когато е в контролируемо въздушно пространство по летищата и във временно отделени зони. Той отива в Държавно предприятие \"Ръководство на въздушното движение\" и от там му го одобряват или не, и след това радиокомуникира с органите на реда, докато прелита през тези зони“, каза още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.28", "title": "Христо Христов, Специализирано звено за разследване на авиационни събития: Основната причина за зачестилите авиокатастрофи е човeшкият фактор"}
{"url": "http://www.focus-news.net/news/2019/05/28/2663499/vks-potvardi-reshenieto-na-plovdivskiya-apelativen-sad-po-deloto-za-zhp-katastrofata-na-gara-kaloyanovets-prez-yuli-2014-g.html", "text": "Върховният касационен съд потвърди изцяло решението на Пловдивския апелативен съд, с което беше потвърдена присъдата срещу Христо Т. за причиняване на железопътната катстрофа на гара Калояновец през юли 2014 г. Това съобщиха от пресцентъра на  Съдебната палата в Пловдив . При инцидента загина машинистът на влака и бяха причинени средни телесни повреди на четири лица.  \r\nНаказанието, което ще следва да изтърпи подсъдимия, е в размер на пет години лишаване от свобода. Освен това Христо Т. е лишен и от правото да упражнява професия „локомотивен машинист“ за срок от осем години.  \r\nСпоред Върховния касационен съд аргументирано пловдивските съдии са отхвърлили възможността злополуката да е възникнала поради неизправности в железния път. Апелативните магистрати са обсъдили подробно и версията катастрофата да се дължи на неправилни действия на ръководител движение на гара Калояновец и с основание не са я приели.  \r\nВ решението на върховните съдии е посочено, че въз основа на правилно установените факти Пловдивският съд е приложил разпоредбите на закона по единствения възможен юридически точен начин.  \r\nВърховният съд е приел, че е направена качествена съпоставка на обстоятелствата, които са свързани със справедливото определяне на наказанието. Отчетени са тежестта на допуснатите от подсъдимия нарушения на правилата за движение на влаковете. Преценен е и фактът, че той е бил в процес на въвеждане в работата на локомотивен машинист в пътнически влак, която позиция е заел само няколко дни преди датата на инцидента.  \r\nРешението на Върховния касационен съд е окончателно. \r\nПрез юни миналата година Пловдивският апелативен съд потвърди присъдата срещу Христо Т., като наказанието му беше намалено от шест на пет години лишаване от свобода. Магистратите не приеха твърдението на подсъдимия, че причина за произшествието е внезапна промяна на светлинната сигнализация, преди навлизането в гарата.  \r\nВ решението на Апелативния съд беше посочено, че пред съда са разпитани двама полицейски служители, които са разговаряли веднага след инцидента с подсъдимия Христо Т. Пред тях той споделил, че преди катастрофата преглеждал книжката за разписанието. Опитал се е да реагира едва, когато колегата му извикал, че преминава входния светофор (светлинния семафор) с над 100 км/час при разрешени 40. \r\nПо делото е установено, че от страна на ръководител-движение на гара Калояновец не са допуснати нарушения при подготовката на маршрута за преминаване на влака пътуващ от София за Варна. Пред пловдивския съд за пръв път беше разпитан диспечерът, отговарящ за района, в който е станало произшествието. Той заяви, че своевременно е уведомен за коловоза, на който ще бъде приет влака, с оглед моментното техническо състояние на една от стрелките на гарата.  Безопасната подготовка за преминаването на композицията е започнала още преди тя да потегли от предишната гара Михайлово. \r\nШест експертизи внимателно са изследвали състоянието на трасето и светлинната сигнализация, а също така и показанията на записващата скоростомерна лента на локомотива. Вещите лица повторно бяха изслушани от съда. Те потвърдиха, че не са установили несъответствия между позициите на гаровите стрелки, състоянието на пулта за тяхното управление и показанията на семафорите.  \r\nАпелативните съдии прецениха, че наказанието, наложено на Христо Т., следва да бъде намалено от 6 на 5 години лишаване от свобода. Подсъдимият досега не е осъждан, има добри характеристични данни и е преминал на работа в поделение за пътнически превози няколко седмици преди инцидента. \r\nКато смекчаващо отговорността обстоятелство освен това е прието, че въпреки човешката грешка катастрофата е могла да бъде предотвратена. Трасето в района на гара Калояновец е снабдено с техника, с която при несъобразяване на машиниста със светофорите, движението на влака автоматично се преустановява. Експертите са констатирали, че приемащото устройство в локомотива се е намирало в изключено положение и не е сервизирано продължителен период от време. Освен това локомотивната бригада и още над сто техни колеги от депото в Пловдив не са били обучени да работят с него и в случая то не е използвано.  \r\nПоради тези съображения Апелативният съд не уважи искането на прокуратурата инцидентът да се преценя, като „особено тежък“ и наказанието на подсъдимия да бъде увеличено.", "date": "2019.05.28", "title": "ВКС потвърди решението на Пловдивския апелативен съд по делото за жп катастрофата на гара Калояновец през юли 2014 г."}
{"url": "http://www.focus-news.net/news/2019/05/28/2663500/sadiyskata-kolegiya-na-vss-naznachi-virzhiniya-petrova-na-dlazhnostta-zamestnik-predsedatel-na-spetsializiraniya-nakazatelen-sad.html", "text": "Съдийската колегия на Висшия съдебен съвет (ВСС) на основание чл. 168, ал. 2 от Закона за съдебната власт назначи Виржиния Александрова Петрова – съдия в Специализирания наказателен съд, на длъжността „заместник на административния ръководител – заместник-председател“ на Специализирания наказателен съд, считано от датата на встъпване в длъжност. Това съобщиха от пресцентъра на  ВСС . Предложение за това е направено от Мариета Райкова-Пашова – председател на Специализирания наказателен съд. Тя се мотивира, че съдия Петрова е професионалист с високи нравствени качества, изпълнява задълженията си отговорно, като се ръководи от принципите на безпристрастност, безкористност и независимост. \r\nПосочено е, че съдът, в който работят 22 съдии, има двама заместник-председатели, след като третият е избран за административен ръководител.  Тъй като съгласно Закона за специалните разузнавателни средства само председателят и заместник-председателят могат да дават разрешение или да отказват използването на специални разузнавателни средства, е наложително съдът да има трима заместник-председатели, които да се произнасят по постъпилите искания. През 2918 г. по този ЗСРС са били образувани 3411 броя дела.", "date": "2019.05.28", "title": "Съдийската колегия на ВСС назначи Виржиния Петрова на длъжността заместник-председател на Специализирания наказателен съд"}
{"url": "http://www.focus-news.net/news/2019/05/28/2663494/korneliya-ninova-bsp-poemam-tsyalata-otgovornost-za-zagubata.html", "text": "Аз поемам цялата отговорност за тази загуба. Подавам си оставката като председател на БСП. Това каза  \r\nпредседателят на НС на БСП Корнелия Нинова в изявлението си в началото на днешното заседание на Националния съвет на партията, съобщиха от пресцентъра на  БСП . „Искам да започна с благодарност към вас, към листата, към народните представители, към общинските председатели, към областните активисти, към всички, които гласуваха за БСП в една много трудна ситуация и много оспорвана кампания.  \r\nДа, ние загубихме тези избори, но трябва да си кажем и доброто, което постигнахме. Факт е, че сме единствената партия, която повишава в абсолютен брой гласовете, които я подкрепят на Европейските избори- близо 30 хиляди. Факт е и че всички други партии, от най-голямата до най-малката - губят подкрепа в гласове спрямо предходните Европейски избори. Факт е, че само ние увеличаваме евродепутатите си с един. Нека това ви служи за самочувствие и гордост. Да, знаем, че авторитарна власт се сваля трудно. Срещу нас беше изправена цялата държавна машина, медии, анализатори, купен вот, страх и изкарване на администрацията под команда да гласува. Дори и при тази ситуация, нашият основен опонент има около 500 хиляди гласа. Затова се обръщам към всички вас - да имате самочувствие, да не униваме и да продължаваме по същия начин и по същия път, с нови сили. Вярвам, че всичко, което направихме в последните 3 години, дава този резултат - подобряване в абсолютни стойности. Но е факт и че ние загубихме тези избори. Смятам, че трябва всеки да носи отговорност за това в цялата партия, че трябва  да се проведат конференции с обективен анализ за причините и да се вземат съответните решения там, където организациите преценят, че е необходимо да се носи персонална отговорност от ръководството“, заяви Нинова.  \r\nТя отбеляза, че при демократичните партии, в правовите държави, в модерното общество, отговорността винаги се носи от председателя. „Затова аз поемам цялата отговорност за тази загуба. Подавам си оставката като председател на БСП. Предлагам свикване на Конгрес в съкратени срокове - от 15 дни, който да констатира по силата на Устава тази оставка. Дотогава да стартира кампания за номинации, приемане на правила и процедури за избор на председател по новия Устав, чрез пряк избор. Ако приемете това решение, ще ви предложим хронограма, по която да се състои, и това да бъде съчетано с анализа на резултатите на изборите, отчетите на изборите, подготовка за местните избори, номинации за председател и до края на юли да изберем новия председател такъв, какъвто партията реши. За да можем през август, септември, октомври- да се съсредоточим върху местната кампания и, дай Боже, да спечелим местните избори,  в което вярвам. Благодаря ви още веднъж за всички усилия. Бъдете със самочувствие, че сме сила, че зад вас стоят хора, които ни вярват. Най-вече тях не трябва да предаваме. Да им дадем самочувствие, че сме на прав път и да им дадем енергия за местните избори“, каза още Нинова.", "date": "2019.05.28", "title": "Корнелия Нинова, БСП: Поемам цялата отговорност за загубата"}
{"url": "http://www.focus-news.net/news/2019/05/28/2663502/sadiyskata-kolegiya-na-vss-predostavi-na-osem-sadii-ot-okrazhen-sad-blagoevgrad-doklad-za-proverka-v-sada-poiskan-ot-tyah-s-tsel-izgotvyane-na-vazrazhenie.html", "text": "Съдийската колегия на Висшия съдебен съвет уважи искането на осем съдии от Наказателното отделение при Окръжен съд – Благоевград, и им предостави доклад и приложения към него, изготвени от комисия от Апелативен съд – София, след извършване на проверка в Окръжен съд – Благоевград на 22 март 2019 г. Това съобщиха от пресцентъра на  ВСС . \r\nДокладът е изготвен във връзка с решение на Съдийската колегия на ВСС по протокол № 8/05.03.2019 г., т. 4 за упражняване на правомощията от председателя на Апелативен съд – София, по чл. 106, ал. 1, т. 7 от Закона за съдебната власт, по сигнал за нарушения, изпратен от съдии от Наказателното отделение на Окръжен съд – Благоевград. Те искат да получат резултатите от проверката с цел изготвяне на възражение. \r\nС решение на Съдийската колегия по протокол 15/14.05.2019 г., т. 26 разглеждането на доклада бе отложено, за да се предостави възможност на магистратите да представят писмени възражения срещу констатациите по проверката.", "date": "2019.05.28", "title": "Съдийската колегия на ВСС предостави на осем съдии от Окръжен съд – Благоевград доклад за проверка в съда, поискан от тях с цел изготвяне на възражение"}
{"url": "http://www.focus-news.net/news/2019/05/28/2663493/evropeyski-izbori-2019-simeon-velinov-rik-smolyan-2558-sa-potvardenite-glasove-ot-mashinno-glasuvane-v-oblastta.html", "text": "От общо 40 353 гласоподаватели в област Смолян според положените подписи в избирателните списъци, 2558 са потвърдените гласове от машинно гласуване. Това каза за  Радио „Фокус“ – Смолян  Симеон Велинов, председател на Районна избирателна комисия – Смолян. Процентът на гласувалите машинно в региона не е малък, но въпреки това не може да се правят големи заключения за машинното гласуване, тъй като не навсякъде имаше машини, коментира той. „Ако имаше машини във всяка избирателна секция, можеше да се направи по-голямо заключение за препрочитанията на хората за гласуване по стандартния начин или машинно. Въпреки това може да се каже, че младите хора от област Смолян предпочитаха да гласуват машинно. Начинът на гласуване е лесен, подобен и сходен на това да си изтеглиш пари с дебитната карта от банкомат. Машината насочва кое действие, след кое върви и затова този вид гласуване минава гладко“, поясни Велинов. \r\nПо думите му машинното гласуване улеснява комисията след това при отчитаните на тези гласове, тъй като графите в протокола на СИК за недействителност на бюлетините отпада. \"При машинното гласуване или има гласуване за определена партия, коалиция или инициативен комитет и преференция, или има „не подкрепям никого“. Тук няма недействителни, сгрешени и унищожени\", каза още Велинов. \r\nНели ГЕРГЬОВСКА", "date": "2019.05.28", "title": "Европейски избори 2019: Симеон Велинов, РИК – Смолян: 2558 са потвърдените гласове от машинно гласуване в областта"}
{"url": "http://www.focus-news.net/news/2019/05/28/2663506/sliven-okrazhniyat-nalozhi-nakazanie-ot-3-godini-i-10-mesetsa-zatvor-na-obvinyaem-izvarshil-grabezh-i-sryazal-dva-prasta-na-napadnatiya-mazh.html", "text": "След постигнато споразумение в съдебно заседание, Окръжен съд – Сливен наложи наказание от 3 години и 10 месеца „лишаване от свобода“ спрямо Димитър П. Той е приел всички факти от обвинителния акт и е признал вината си  за това, че на  март 2019 г. в гр. Сливен, в условията на опасен рецидив, отнел сумата от 13 лева, от владението на мъж  от Сливен, с намерението противозаконно да я присвои , като употребил за това сила и заплашване – престъпление по чл.199, ал.1, т.4, вр. чл.198, ал.1 от НК. Това съобщиха от  Апелативна прокуратура – Бургас . \r\nГрабежът бил осъществен в района на сливенската ж.п. гара. Пострадалият се придвижвал пешком, когато срещу него изскочил непознат мъж, който държал нож в ръката си. Обвиняемият блъснал пострадалия на земята, замахнал с ножа  и срязал два от пръстите на пострадалия, след което бръкнал в джоба му и взел горепосочената парична сума. Веднага след това обвиняемият побягнал  в посока на железопътните линии. \r\nНаказанието трябва да бъде изтърпяно при първоначален „строг“ режим в затвор. \r\nСпоразумението, което е одобрено от Окръжен съд – Сливен, е окончателно и има сила на влязла в законна сила осъдителна присъда.", "date": "2019.05.28", "title": "Сливен: Окръжният наложи наказание от 3 години и 10 месеца затвор на обвиняем, извършил грабеж и срязал два пръста на нападнатия мъж"}
{"url": "http://www.focus-news.net/news/2019/05/28/2663505/burgas-obshtinskiyat-prevozvach-burgasbus-shte-obsluzhva-dopalnitelni-spirki-v-severnata-promishlena-gradska-zona-zaradi-mnogoto-novi-predpriyatiya.html", "text": "Десетки нови предприятия вече заработиха или им предстои да стартират дейността си това лято в северната промишлена градска зона. Става наложително Община Бургас и общинският превозвач \"Бургасбус\" да се погрижат за транспортното обслужване на техните служители. Това съобщиха от пресцентъра на  Общината . Затова от 3 юни 2019 г., понеделник, линия 7А включва в маршрута си предприятията в Индустриален и логистичен парк - Бургас и Свободна безмитна зона. Обезпечаването с транспортна услуга ще се извършва в делнични (работни) дни в следните часове: \r\n- Сутрин: 07.00 ч., 07.30 ч. и 08.05 ч. от Автогара \"Запад\", по маршрут Автогара \"Запад\" - ул. Сан Стефано\" - ул. \"Одрин\" - Терминал Славейков - ИЛПБ - СБЗ - кв. Лозово.  \r\n- следобед: 17.00 ч., 17.35 ч. и 19.15 ч. от кв. Лозово, по маршрут кв. \"Лозово\" - СБЗ  - ИЛПБ - Терминал Славейков - ул. \"Одрин\" - ул. Сан Стефано\" - Автогара Запад. \r\nНа място ще бъдат обособени двупосочно по две спирки в района на Индустриален и логистичен парк - Бургас и една пред Свободна безмитна зона.  \r\nВ посочените курсове, поради изменения маршрут, няма да се обслужват спирки \"Кроношпан\" и \"Поделението\". За пътниците, използващи тези спирки, остава алтернативата да се придвижат с линия №7. \r\nВажно е да се каже, че във всички останали курсове разписанието и маршрутът на линия 7А, обслужваща кв. \"Лозово\", се запазват без промяна. \r\nОт \"Бургасбус\" напомнят на пътниците, които от понеделник ще ползват градския транспорт, за да се придвижат до работните си места в новите урбанизирани територии, че в линия 7А могат да се таксуват с електронни карти или с билет, закупен от водача на автобуса. \r\nЗа улеснение на клиентите, във фиксираните по-горе часове автобусите ще пътуват с допълнителна обозначителна табела.", "date": "2019.05.28", "title": "Бургас: Общинският превозвач \"Бургасбус\" ще обслужва допълнителни спирки в северната промишлена градска зона, заради многото нови предприятия"}
{"url": "http://www.focus-news.net/news/2019/05/28/2663507/sport-tsska-kupi-rusnak-ot-spartak-moskva.html", "text": "ЦСКА подписа договор с офанзивния халф Денис Давидов, който преминава на „Българска Армия“ от Спартак Москва. 24-годишният футболист премина успешно медицински прегледи и подписа договор за три години с най-титулувания български клуб. Давидов действа на позицията зад нападателя или по крилата. Той е продукт на школата на гранда Спартак Москва, като за първия тим записва 44 мача и едно попадение, а с московчани печели титлата, Kупата и Суперкупата на страната. Отделно за втория тим вкарва 33 гола в 90 срещи. Това е второ попълнение на ЦСКА, като в понеделник „червените“ представиха ирландския нападател Тони Уот.", "date": "2019.05.28", "title": "Спорт: ЦСКА купи руснак от Спартак Москва"}
{"url": "http://www.focus-news.net/news/2019/05/28/2663501/evropeyski-izbori-2019-rumen-petkov-koalitsiya-za-balgariya-obshtata-otsenka-e-na-proval-na-levitsata-v-balgariya-na-evroizborite.html", "text": "Оценяваме изборния си резултат като лош, като много слаб. За съжаление, част от кампанията беше съсредоточена - и то доста грубо - срещу нас. Колегите от БСП практически не се занимаваха с ГЕРБ. Това каза лидерът на „Коалиция за България“ в Румен Петков предаването „12+3“ по  БНР . „Не може името на БСП да го има в регистрацията, в бюлетината и те да внушават как някой иска да им открадне име, което, отгоре на всичкото, те самите са зарязали. Оставам настрани, че цялата кампания на БСП мина в сини плакати. Ръководството ѝ загърби цвета, с който БСП е в съзнанието на хората. В десницата, две или три листи не се занимаваха с битка помежду си. Всеки от тях се бореше за доверие и за подкрепа, докато агресията на БСП беше изсипана върху „Коалиция за България“. Резултатите не закъсняха и за двете групи. Загуби, като цяло, левицата“, коментира Румен Петков.  \r\nПо думите му няма как общата оценка да не е на провал на левицата в България на тези избори и провал на България в тези евроизбори. \r\n„Средната активност за страните-членки надхвърля 50%, а при нас не можем да добутаме до 30. Ако не се разбира, че това е отвращение към този двуполюсен модел…“. \r\nВръщането на БСП в парламента „след погрома на тези избори“, според Петков, ще коства още щети на партията. Кампанията на АБВ е струвала „в порядъка на не повече от 150-160 000 лв“.", "date": "2019.05.28", "title": "Европейски избори 2019: Румен Петков, Коалиция за България: Общата оценка е на провал на левицата в България на  евроизборите"}
{"url": "http://www.focus-news.net/news/2019/05/28/2663508/stolichna-obshtina-v-kraya-na-denya-komisiya-shte-obobshti-vsichki-izvarsheni-deynosti-po-ul-graf-ignatiev-pl-slaveykov-garibaldi-i-gradinata-na-sv-sedmochislenitsi-i-kachestvoto-im.html", "text": "28 май е последният срок за отстраняване на недобре извършени работи по ул. „Граф Игнатиев“, площадите „Славейков“, „Гарибалди“ и градината на „Св. Седмочисленици“ от изпълнителя на ремонтите дейности „Джи Пи Груп“ АД. Констатираните на 21 май забележки са: локални пропадания на настилката, места с недостатъчно фугиране, отделни повреди на боята по улични стълбове, дефекти в някой от посадните места за дървета и корекция на тактилни ивици. Това съобщиха от пресцентъра на  Столична община . Ако дефектите не бъдат отстранени, съгласно договора ще бъдат наложени санкции. В края на работния ден комисията ще обобщи всички извършени дейности и тяхното качество.  \r\nДопълнително възложени от Столична община са следните дейности - поставяне на скари на всички пейки от лят камък на пл. „Славейков“ и подмяна на гранитните ограничители с чугунени боларди.  \r\nСлед уточняване на окончателните архитектурни проекти ще бъдат поставени чешма и два кафе-павилиона в градината на „Св. Седмочисленици“. След като приключи реставрацията на пейката на Славейкови, тя ще бъде върната на мястото й.", "date": "2019.05.28", "title": "Столична община: В края на деня комисия ще обобщи всички извършени дейности по ул. „Граф Игнатиев“, пл. „Славейков“, „Гарибалди“ и градината на „Св. Седмочисленици“ и качеството им"}
{"url": "http://www.focus-news.net/news/2019/05/28/2663509/bdzh-vlakat-ot-plovdiv-za-odrin-tragva-ot-1-yuni.html", "text": "На 1 юни (събота) от гара Пловдив за първи път ще потегли влак по маршрут от Пловдив за Одрин. Чрез тази композиция „БДЖ-Пътнически превози” ЕООД ще осигури на своите клиенти удобна възможност за туристическо пътуване до Турция за отиване и връщане през почивните дни. Това съобщиха от пресцентъра на  БДЖ . \r\nОт Пловдив влакът ще заминава в 08.40 ч. и ще пристига в Одрин в 12.18 ч. В обратно направление влакът ще тръгва от Одрин в 17.00 ч. и ще пристига в Пловдив в 21.15 ч. Композицията ще пътува в състав от два вагона и ще се движи през почивните и празнични дни. \r\nЦената на билета за отиване и връщане Пловдив-Одрин-Пловдив е 28.56 лв. с включени запазени места. \r\nПътниците от Първомай, Димитровград и Свиленград могат да пътуват с този влак до Одрин срещу следната цена на билета: \r\n-\tот Първомай до Одрин: 10.37 лв.; \r\n-\tот Димитровград до Одрин: 7.82 лв.; \r\n-\tот Свиленград до Одрин: 4.30 лв.; \r\nИнформация за цените на билетите за пътуване на деца, пътуване с намаления и други търговски оферти е публикувана в официалната страница на БДЖ на следния линк:  . Повече информация за пътуване с този влак клиентите на националния железопътен превозвач могат да получат от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.05.28", "title": "БДЖ: Влакът от Пловдив за Одрин тръгва от 1 юни"}
{"url": "http://www.focus-news.net/news/2019/05/28/2663510/obshtina-pernik-yazovir-druzhba-i-v-momenta-izpalnyava-funktsiyata-si-po-zashtita-ot-navodneniya-na-s-meshtitsa-i-prilezhashtata-infrastruktura.html", "text": "Язовир „Дружба“ и в момента изпълнява функцията си по защита от наводнения на с. Мещица и прилежащата инфраструктура. Това заявиха категорично кметът на Община Перник Вяра Церовска и ресорният заместник-кмет Денислав Захариев по повод публично отправени намерения за организиране на граждански протест в селото, съобщиха от пресцентъра на  Общината . Община Перник е спазила цялата процедура по прехвърлянето на язовира във владение на специализираната държавна агенция, която да го ремонтира и въведе отново в експлоатация. Ако това не се случи, общината ще премине към технически мерки за ремонт със собствени средства, които ще бъдат заложени в бюджет 2020-та.  \r\nПоясненията на кмета и нейния заместник са по повод изявлението на кмета на Мещица, че местните жители ще излязат на протест и ще блокират главния път за Брезник и Трън. Причината, според Деян Никифоров, е, че язовирът се руши от години, а общинското ръководство не предприема никакви мерки. Вяра Церовска и Денислав Захариев опровергаха категорично това твърдение и подкрепиха думите си с документи, които показват, че за състоянието на язовира в този мандат е свършена сериозна работа. Нашата оценка е, че освен да служи за напояване, водоемът може да бъде и прекрасно място за отдих, риболов и развлечения, каза кметът Вяра Церовска.  \r\nРесорният заместник-кмет работи по въпроса не само, защото това е негово задължение, а и защото е лично свързан със селото, допълни Церовска. Денислав Захариев припомни хронологията на проблема. Язовирът е строен като защита на селото и железопътната линия от преливане на река Кривопадинска, и изпълнява тази си функция и до днес, тъй като при нарастване на речното ниво в следствие на валежи и снеготопене, водата се задържа в язовирното езеро и се отточва в продължение на седмици. През 2008-ма водоемът е предоставен на концесия на гражданско сдружение, през 2012 е сключено допълнително споразумение, а година по-късно в управлението се включва фирма, която през 2013-та поема изцяло правата и задълженията на гражданското дружество. В основата на стената от към въздушния откос язовирът е изпразнен далеч преди сегашният кмет на Община Перник Вяра Церовска да встъпи в длъжност. Концесията не е прекратена, но язовирът остава празен и с концесионер. В началото на мандата на Вяра Церовска с нейна заповед концесията е прекратена.  \r\nВ този период и Деян Никифоров е кмет на село Мещица, подчерта Захариев.  \r\nУстановен по категоричен начин е проблемът, причинил филтрацията – основният изпускател в по-голямата си част е изгнил и пропукан, а също и съпътстващи неизправности. При това положение общината не може да поеме отговорността за напълването на язовира, което крие риск за живота на хората. \r\nЗа отстраняването на проблемите е необходима много сериозна сума от общинския бюджет, затова е взето решение общината да се възползва от възможността, която предостави държавата със създаването на специализирана агенция, която поема стопанисването на критичната инфраструктура, за да я ремонтира и въведе отново в експлоатация. Цялата процедура е спазена и документите са изпратени в министерството, но засега още има неясноти около прилагането на закона, поради което не само язовир Мещица, а всички общински водоеми не могат да влязат във владение на държавата. Междувременно, само през миналата година общината е инвестирала в язовира над 10 000 лв с цел защита на населението, и е осигурена 500 м проводимост на речното корито след язовирната стена. Ако законовата възможност за прехвърляне на язовира към държавата не се осъществи, общината ще премине към технически мерки за ремонт със собствени средства, които ще бъдат заложени в бюджета за 2020-та г.", "date": "2019.05.28", "title": "Община Перник: Язовир „Дружба“ и в момента изпълнява функцията си по защита от наводнения на с. Мещица и прилежащата инфраструктура"}
{"url": "http://www.focus-news.net/news/2019/05/28/2663512/silistra-okrazhnata-prokuratura-rakovodi-dosadebno-proizvodstvo-za-ubiystvo-na-8-mesechno-bebe-i-opit-za-ubiystvo-na-7-godishno-momche.html", "text": "Окръжната прокуратура в Силистра ръководи досъдебно производство за убийство на 8-месечно бебе и опит за убийство на 7-годишно момче след инцидента от 25 май тази година около 20.15 ч. Това съобщиха от пресцентъра на  Апелативна прокуратура – Варна . Тогава е получен сигнал за паднали във водите на река Дунав в района на стоянката за лодки зад ресторант „Дунав“ жена и дете. Случаен минувач, който разхождал кучето си в Дунавския парк на Силистра, е помогнал да бъде спасено от удавяне 7-годишното момче, син на 31-годишната Айшегюл М. Мъжът забелязал момчето във водата, след като чул виковете на деца. 7-годишното момче се държало на подводен храст и 56-годишният свидетел Валентин М. е скочил във водата и го е извадил на брега. \r\nДо момента телата на 31-годишната майка и осеммесечното й момиченце не са открити. Спасеното дете е било настанено в болницата веднага след инцидента. Няма опасност за живота му. Уведомени са граничните власти на Румъния, тъй като теченията на реката може да отнесат издирваните тела на румънския бряг.  \r\nСемейството живеело в Германия, но наскоро се завърнали в силистренското село Правда, откъдето са, за да изкарат акт за раждане на роденото в чужбина момиченце. По данни на съпруга на 31-годишната жена в деня на инцидента тя му е писала няколко съобщения със странен текст.  \r\nРазследващите са иззели запис от камера в района на произшествието, на който се виждат майката и двете й деца. Веднага след като 7-годишният й син е бутнат в река Дунав, Айшегюл е скочила с бебето си.  \r\nДействия по разследването продължават под надзора на Окръжната прокуратура в Силистра.", "date": "2019.05.28", "title": "Силистра: Окръжната прокуратура ръководи досъдебно производство за убийство на 8-месечно бебе и опит за убийство на 7-годишно момче"}
{"url": "http://www.focus-news.net/news/2019/05/28/2663513/dobrich-80-ata-godishnina-na-poeta-gencho-zlatev-shte-bade-otbelyazan-s-monospektakal-na-pencho-ivanov-na-30-may.html", "text": "Генчо Златев навършва 80 години. Празникът на поета ще бъде отбелязан с моноспектакъл на Пенчо Иванов по текстове на Генчо Златев и Пенчо Иванов на  от 18.30 ч. 30 май в концертна зала на Младежки център – Добрич. Това съобщиха от пресцентъра на  Община град Добрич . \r\nПоетът Генчо Златев само преди дни, на 23 май,  навърши 80 години – една достойна възраст и празник на духа. Роден в Добруджа, целия си жизнен и творчески път той извървява тук, където „слънцето над главата ми кръжи като омесена от мама пита”, както казва самият творец. Обича да е навън. Близо до земята. Да го духа вятърът. Когато времето е хубаво – хвърчи. Едва ли има друг поет, който да е писал толкова емоционално и искрено за родната земя. Завършва гимназия в Каварна и Агнономическия факултет на Висшия селскостопански институт в София през 1967 г. и завинаги остава в Добруджа. На нея посвещава и труда си, и перото си. „Генчо Златев познава по-издълбоко живота на равнината, защото е агроном поначало, дълго е крачил сред нивите като усърден и неспокоен стопанин, хвърлял е семена в пръста, треперел е над тях, додето стъбълцата им тръгнат към слънцето. Трудът на земеделеца е радост и мъка, поезия и топла грижа за хляба. Остава да отвориш очи, сърце и душа и да наслагваш зрънцата на думите върху белия лист. Така агрономът и поетът живеят заедно“- казва за него Драгни Драгнев. \r\nГенчо Златев е автор на повече от десет книги, член е на Съюза на българските писатели. Жътва \r\nУтаи се слънчевото злато. \r\nПалавата пролет отшумя. \r\nИ сега ти целия си лято, \r\nсведен клас към мъдрата земя. \r\nРуси ветрове във тебе крачат. \r\nЧучулигово крило трепти. \r\nСлънцето прилича на погача. \r\nГрабвай сърпа и се развърти. \r\nНе отлагай. После ще е късно. \r\nВремето лети като жребче. \r\nДиня е денят ти, ще се пръсне. \r\nЛятото навън ще изтече. \r\nГенчо Златев", "date": "2019.05.28", "title": "Добрич: 80-ата годишнина на поета Генчо Златев ще бъде отбелязан с моноспектакъл на Пенчо Иванов на 30 май"}
{"url": "http://www.focus-news.net/news/2019/05/28/2663504/natsionalniyat-savet-na-bsp-nasrochi-zasedanie-na-kongresa-na-partiyata-za-15-yuni-2019-g.html", "text": "Националният съвет на БСП насрочи заседание на конгреса на партията за 15 юни 2019 г., предаде репортер на  Агенция „Фокус“ . Това ще е петото заседание на 49-тия конгрес. Делегатите на конгреса ще трябва да констатират оставката на лидера на БСП Корнелия Нинова, която тя депозира пред членовете на Пленума.  \r\nДеница КИТАНОВА", "date": "2019.05.28", "title": "Националният съвет на БСП насрочи заседание на конгреса на партията за 15 юни 2019 г."}
{"url": "http://www.focus-news.net/news/2019/05/28/2663503/mvnr-na-rusiya-zadarzhaneto-na-rusnak-v-kosovo-e-provokatsiya.html", "text": "Москва осъди рязко задържането на руснак в Косово, предава  РИА Новости . \r\nВъв вторник сутринта служители на ROSU (спецназ на косовското МВР) влязоха на територията на населената със сърби северна част на Косово и задържаха около 30 души, включително сътрудник на мисията на ООН в Косово, гражданинът на Русия Михаил Краснощеков. Според последната информация, той е ранен. \r\n„Задържането е осъществено, независимо от това, че руснакът има дипломатически имунитет на сътрудник на ООН. Разглеждаме този скандален акт като поредна проява на провокационната линия на косовскоалбанската върхушка“, се казва в съобщението на руското външнополитическо ведомство. \r\nОт там поискаха от мисията на ООН да представи изчерпателна информация за случилото се, както и да предприеме усилия за освобождаването на Краснощеков. \r\nОсвен това, от Москва определиха поведението на косоварите като директно следствие от многогодишното угаждане от страна на ЕС и САЩ. \r\n„Косовските лидери вече са свикнали, че всички провокации ще им се разминат“, подчертават от МВнР в коментар за поредното изостряне на ситуацията по оста Белград – Прищина. \r\nПревод и редакция:", "date": "2019.05.28", "title": "МВнР на Русия: Задържането на руснак в Косово е провокация"}
{"url": "http://www.focus-news.net/news/2019/05/28/2663514/za-po-zasileno-izuchavane-i-vazmozhnosti-za-priznavane-na-balgarskiya-ezik-za-maturiteten-razgovaryaha-s-vitseprezidenta-iliyana-yotova-balgari-vav-frankfurt.html", "text": "Възможностите за по-засилено изучаване на български език и признаването му за матуритетен обсъдиха с вицепрезидента Илияна Йотова представители на български дружества и съботно-неделни училища в Германия. Това съобщиха от  прессекретариата на държавния глава . Вицепрезидентът се срещна с тях във Франкфурт на Майн, където заедно с българската общност ще отбележи Деня на българската просвета и култура и на славянската писменост.  \r\nВ продължилата над два часа среща представителите на българската общност поставиха редица теми пред Илияна Йотова, като основните бяха свързани със съхранението на българското самосъзнание и българския език и разпространението на българската култура. Вицепрезидентът посочи, че признаването на българския език за матуритетен е въпрос на национални законодателства и двустранни споразумения.   \r\n„Акцент в политиката с българите в чужбина са усилията ни за опазването и разпространението на българския език“, изтъкна вицепрезидентът. Илияна Йотова заяви, че е необходимо да се стимулира интересът и да продължи обучението по български език и в по-горните класове.   \r\nВицепрезидентът определи съботно-неделните училища като най-големия успех в политиката с българите в чужбина. Но и те са изправени пред редици проблеми като липса на достатъчно квалифицирани преподаватели и липса на помещения за осъществяване на дейността им. Основен е проблемът с удостоверяването на владеенето на български език. Редица деца от чужбина искат да получат висше образование в България, но нямат сертификат за владеене на български език. Обсъдена бе и възможността за признаването в немската образователна система на българския като втори чужд език.  \r\nНеобходимостта от завръщането и увеличаването на лекторатите по български език в чуждите университети също бе сред основните теми на разговора.  \r\nПрисъстващите на срещата с вицепрезидента подчертаха, че идеята й за създаване на Български културен институт по примера на „Сервантес“ или Гьоте институт ще реши много от проблемите с опазването, признаването и разпространението на българския език.  \r\nИлияна Йотова сподели идеята да се разширят постановленията на Министерски съвет за обучение на българи от историческите диаспори във висшите учебни заведения в България и по тях да могат да се обучават и българи от новата емиграция. „Трябва да привлечем тези млади хора, след завършването си може да останат в България, която изпитва недостиг на работна ръка“, подчерта вицепрезидентът.   \r\nИлияна Йотова представи концепцията си за работа със сънародниците ни зад граница. „Липсва целенасочена политика на българската държава с българите в чужбина. Лозунгите „Върнете се в България!“ не са реалистични. Всеки е избрал къде да живее и да се развива, но аз съм убедена, че можем да работим заедно за вашия просперитет и просперитета на България“, изтъкна вицепрезидентът. Илияна Йотова посочи желанието на много от българите зад граница за съвместни проекти с българската държава.   \r\nШироко одобрение срещна проектът на вицепрезидента за интернет платформа за връзки на българите от цял свят помежду им и с българската държава.  \r\nВ делегацията, ръководена от Илияна Йотова, е и проф. Искра Баева, член на Съвета за работа с българите в чужбина към вицепрезидента.", "date": "2019.05.28", "title": "За по-засилено изучаване и възможности за признаване на българския език за матуритетен разговаряха с вицепрезидента Илияна Йотова българи във Франкфурт"}
{"url": "http://www.focus-news.net/news/2019/05/28/2663511/hristo-hristov-lyubitelskite-poleti-koito-se-predlagat-sreshtu-zaplashtane-ot-sobstvenitsi-na-malki-samoleti-sa-nezakonni.html", "text": "Любителските полети, които се предлагат срещу заплащане от собственици на малки самолети са незаконни. Това каза директорът на Специализираното звено за разследване на авиационни събития (СЗРАС) към Министерство на транспорта Христо Христов в интервю за  Агенция „Фокус“  по повод зачестилите авиокатастрофи в страната. Директорът на Специализираното звено за разследване на авиационни събития посочи, че е противник на това собственици на малки самолети да предлагат любителски полети срещу определено заплащане. „Аз съм противник на това нещо, защото с тази авиация не е разрешено да се извършват търговски полети. Когато извършваш такъв полет за превоз на пътниците, трябва да имаш съответното удостоверение, което се дава от Главна дирекция \"Гражданска въздухоплавателна администрация\" (ГД ГВА)“, заяви Христо Христов. По думите му така наречената „вратичка“ идва от Наредбата № 1, която се нарича „мотивационен полет“. „Това означава, че Вие искате да станете пилот и отивате и си плащате тези 80 лв. за 15 или 20 мин., за да видите, как ще се почувствате от това усещане и дали бихте желали да предприемете последващи действия да се обучавате за пилот. Тази „вратичка“ се използва неправилно. Виждате в сайтовете се предлагат постоянно такива развлекателни полети, срещу определени пари. Те нямат право, защото се нарушава финансовия закон“, подчерта Христов. Той изтъкна, че когато се предлага някаква дейност, трябва да се плащат и данъци на държавата. „В случая това отива просто в джоба на един собственик, който е към определена организация“, каза още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.28", "title": "Христо Христов: Любителските полети, които се предлагат срещу заплащане от собственици на малки самолети, са незаконни"}
{"url": "http://www.focus-news.net/news/2019/05/28/2663521/blagoevgrad-vstapitelna-preskonferentsiya-po-proekta-rezidentni-uslugi-za-detsa-i-mladezhi-shte-se-provede-v-sgradata-na-obshtinskata-administratsiya-na-29-may.html", "text": "Встъпителна пресконференция по проект BG16RFOP001-5.001-0051 „Резидентни услуги за деца и младежи“, Оперативна програма „Региони в растеж“ 2014-2020 г., приоритетна ос 5 „Регионална социална инфраструктура“, процедура BG16RFOP001-5.001 „Подкрепа за деинституционализация на грижите за деца“, ще се проведе от 10.30 часа на 29 май 2019 г. (сряда) в зала 101 в сградата на общинската администрация в Благоевград. Това съобщиха от пресцентъра на  Общината . \r\nПроектното предложение включва дейности за изграждане на подходяща социална инфраструктура в Община Благоевград за развиване на две резидентни услуги: Преходно жилище за деца от 15 до 18 годишна възраст и Наблюдавано жилище за младежи от 18 до 21 години. По този начин Община Благоевград ще изпълни в пълен обем предвиденото в Картата на услугите за подкрепа в общността и семейна среда и Картата на резидентните услуги, утвърдени от Междуведомствена работна група за управление и координация на процеса по деинституционализация на грижите за деца. Общата стойност на проекта е 415 000 лева и е съобразена с максималния размер на определената безвъзмездна финансова помощ за Община Благоевград в качеството й на конкретен бенефициент по процедурата и с индикативните стойности за всяка отделна услуга. Проектът включва и осигуряване на подходящо обзавеждане и оборудване и за двете услуги.", "date": "2019.05.28", "title": "Благоевград: Встъпителна пресконференция по проекта „Резидентни услуги за деца и младежи“ ще се проведе в сградата на общинската администрация на 29 май"}
{"url": "http://www.focus-news.net/news/2019/05/28/2663519/tass-zadarzhaniyat-v-kosovo-rusnak-e-v-bolnitsa-s-naranyavaniya.html", "text": "Руснакът Михаил Краснощеков, задържаният сътрудник на Мисията на ООН в Косово, е в болница с телесни повреди, съобщи във вторник Мисията на ООН по делата на временната администрация в Косово (МООНК), предава  ТАСС . \r\n„Двама души, които се явяват арестувани граждани, бяха закарани в болница. Единият е сърбин, другият – руснак. Те имат телесни повреди“, цитира мисията думите на лекар от болницата Нита Мустафа в Косовска Митровица. \r\nКакто твърди изданието Alo.rs, руснакът е „бит от (служители) на спецназа на полицията“, след като те са чули, че той „разговаря със сърбите на сръбски език“. \r\nПосолството на Русия в Сърбия осъди категорично нахлуването на косовските части в северната част на Косово и поиска незабавно освобождаване на руския гражданин. \r\nПревод и редакция:", "date": "2019.05.28", "title": "ТАСС: Задържаният в Косово руснак е в болница с наранявания"}
{"url": "http://www.focus-news.net/news/2019/05/28/2663517/korneliya-ninova-bsp-natsionalniyat-savet-prie-sega-da-ne-se-izbira-zamestnik-koyto-da-rakovodi-bsp.html", "text": "Гласува се и се прие от Националния съвет сега да не се избира заместник, който да ръководи БСП. Това каза лидерът на БСП Корнелия Нинова пред журналисти, предаде репортер на  Агенция \"Фокус\" . Тя уточни, че до 15 юни по уставните правила изпълнява длъжността председател на партията. \"До 15 юни аз изпълнявам длъжността. Когато конгресът констатира оставката ми и тя стане факт, тогава трябва да предложа някой от заместниците си, който да поеме функциите на председател до избора на нов такъв\", каза Нинова. Тя уточни, че правилата за пряк избор се приемат от Националния съвет на партията. \"Имаме комисия, която трябва да ги подготви и тя е готова. Може би вече половин година са готови тези правила. След като се констатира моята оставка Националният съвет буквално няколко дни преди това може да стартира процедура за избор на нов председател\", каза Нинова. На въпрос кого ще предложи за своя заместник, Нинова уточни, че ще стане ясно след 15 юни. \"Заместникът, който аз ще предложа, трябва да бъде гласуван от Националния съвет. Това ще се случи след провеждането на конгреса, който трябва да приеме оставката ми\", допълни тя.  \r\nДеница КИТАНОВА", "date": "2019.05.28", "title": "Корнелия Нинова, БСП: Националният съвет прие сега да не се избира заместник, който да ръководи БСП"}
{"url": "http://www.focus-news.net/news/2019/05/28/2663515/korneliya-ninova-bsp-moyata-predstava-za-moral-i-dostoynstvo-v-politikata-oznachava-parviyat-da-poeme-nay-golyamata-otgovornost-zatova-dnes-podadoh-svoyata-ostavka.html", "text": "Моята представа за морал и достойнство в политиката означава първият да поеме най-голямата отговорност, затова днес подадох своята оставка. Това каза лидерът на БСП Корнелия Нинова пред журналисти, предаде репортер на  Агенция \"Фокус\" . \"Започнаха всякакви интерпретации, така че бих искала да чуете нещата от първо лице, от мое име. Преди всичко още веднъж да благодаря на всички гласували за БСП, на всички членове и симпатизанти и всички, работили в кампанията. Да им дам кураж, защото въпреки загубата, БСП е единствената партия, която повишава гласовете на тези избори с около 30 хил. Единствената партия, която увеличава броя на депутатите си и в Европа, в това състезание, където участват 28 социалистически и социалдемократически партии ние сме на 5-о място. Имайте самочувствие и сили да продължим напред\", каза Нинова. \"Въпреки това ние загубихме изборите. Смятам, че отговорността трябва да е на всички\", каза Нинова. Тя посочи, че още преди приемане на дневния ред на Пленума е подала оставка и е настояла за свикване на конгрес на 15-и юни. \"Конгресът е органът, който трябва да констатира моята оставка и да я приеме. След 15 юни да се приемат правилата за избор на председател, пряко от цялата партия и когато тези правила бъдат приети, да се явят кандидатите и да се явим на състезание пред цялата партия за избор на нов председател. Когато това се случи, възнамерявам, заедно с другите кандидати, да се явя, скъпи членове и симпатизанти, пред вас, за вашето доверие отново\", подчерта още Нинова.  \r\nДеница КИТАНОВА", "date": "2019.05.28", "title": "Корнелия Нинова, БСП: Моята представа за морал и достойнство в политиката означава първият да поеме най-голямата отговорност, затова днес подадох своята оставка"}
{"url": "http://www.focus-news.net/news/2019/05/28/2663520/vladimir-malinov-bulgartransgaz-konsortsium-gazovo-razvitie-balgariya-shte-stroi-prodalzhenieto-na-gazoprovoda-turski-potok-prez-balgariya.html", "text": "Приема се офертата на „Консорциум газово развитие – България“ за строежа на продължението на газопровода „Турски поток“ през България. Това каза изпълнителният директор на „Булгартрансгаз“ ЕАД Владимир Малинов по време на пресконференция, предаде репортер на  Агенция „Фокус“ . \r\nОбединение \"Консорциум Аркад\" (с участници Аркад Ей Би Би С.п.А и Аркад Енджиниъринг енд Констръкшънс Къмпъни) не са предложили необходимите документи. Участниците в него са компании от Германия, Люксембург и Италия. Владимир Малинов обясни, че срокът за изпълнение е същият, заложен в 615 дни за изпълнение и доставка до акт 15. Трябва да бъдат изградени 308 километра. С направената отстъпка предложената цена е 1 120 127 000 евро.    \r\nТеодора ПАТРОНОВА", "date": "2019.05.28", "title": "Владимир Малинов, „Булгартрансгаз“: „Консорциум газово развитие – България“ ще строи продължението на газопровода „Турски поток“ през България"}
{"url": "http://www.focus-news.net/news/2019/05/28/2663523/reuters-kosovskite-vlasti-pusnaha-zadarzhaniya-rusnak.html", "text": "Косовските власти са пуснали руския служител на Мисията на ООН в Косово след искането, дошло от Москва, съобщава Мисията на ООН, предава  Reuters . \r\nРуснакът бе задържан в населената от сърби община Зубин Поток в Северно Косово по време на операция на полицейските части там. \r\nМисията на ООН съобщи, че руснакът и друг служител на световната организация, който също е бил задържан, са били освободени и получават лечение за нараняванията си. \r\nПревод и редакция:", "date": "2019.05.28", "title": "Reuters: Косовските власти пуснаха задържания руснак"}
{"url": "http://www.focus-news.net/news/2019/05/28/2663522/evropeyski-izbori-2019-pazardzhik-gerb-poluchava-2725-ot-glasovete-dps-2541-bsp-2308-vmro-638-pri-100-obraboteni-protokoli-v-rik.html", "text": "Районната избирателна комисия в Пазарджик обяви окончателните резултати от изборите за евродепутати. Това съобщи за  Радио „Фокус“ – Пазарджик  говорителят на комисията Тони Власев. При 100% обработени протоколи, процентът на гласувалите избиратели е 29,40%, а процентът на действителните бюлетини е 95,54%. Най-много гласове получава ПП ГЕРБ – 27,25%, следвана от ДПС с 25,41% и БСП за България – 23,08%. Четвърта политическа сила в региона е ВМРО с 6,38%. Всички останали партии, коалиции и независими кандидати са с под 4% от гласовете в 13 Пазарджишки избирателен район. 3,22% от гласовете получава ВОЛЯ, а 2,89% - „Демократична България“, останалите участници в евровота имат под 2% от гласовете. Агенция „Фокус“ припомня:  На предходните европейски избори през 2014 г. в 13-ти  избирателен район Пазарджик  ГЕРБ получават –24.97 % „Коалиция за България“ – 18.14 %, ДПС – 26.43 %, България без цензура, ВМРО, ЗНС, Гергьовден –11.54 %.  \r\nНа европейските избори през 2009 г. в 13-ти  избирателен район Пазарджик ГЕРБ получава  23.12 %, „Коалиция за България“ – 18.50 %, ДПС – 18.76 %, „АТАКА“ – 11.21 %,  за НДСВ – 7.16 Синята коалиция – 6.69 %, ПП „Лидер“ – 5.80 %. \r\nНа първите европейски избори у нас през 2007 г в 13-ти  избирателен район Пазарджик ГЕРБ получава 19.08 %,  ПЕС- БСП – БСХ – 21.34 %, НДСВ -8.35 %,  ДПС – 18.94 %, партия „АТАКА“ – 16.90 %.  \r\nВаня НИКОЛОВА", "date": "2019.05.28", "title": "Европейски избори 2019: Пазарджик: ГЕРБ получава 27.25% от гласовете, ДПС - 25.41%, БСП - 23.08%, ВМРО - 6.38% при 100% обработени протоколи в РИК"}
{"url": "http://www.focus-news.net/news/2019/05/28/2663526/unian-zelenski-varna-ukrainskoto-grazhdanstvo-na-saakashvili.html", "text": "Държавният глава на Украйна Владимир Зеленски внесе изменения в указ и върна гражданството на бившия губернатор на Одеската област Михаил Саакашвили, предава информационната агенция   УНИАН . \r\nСъответният указ е публикуван на официалната интернет страница на украинския държавен глава, пояснява медията.  \r\nДруги подробности към момента не се съобщават. Тереза Герова", "date": "2019.05.28", "title": "УНИАН: Зеленски върна украинското гражданство на Саакашвили"}
{"url": "http://www.focus-news.net/news/2019/05/28/2663525/burgas-rayonen-sad-aytos-nalozhi-uslovno-nakazanie-ot-shest-mesetsa-zatvor-na-podsadim-za-predlagane-na-pari-na-shestima-dushi-da-glasuvat-v-polza-na-opredelena-politicheska-partiya.html", "text": "Районен съд – Айтос наложи условно наказание от шест месеца „лишаване от свобода“, изтърпяването на което е отложено с изпитателен срок от три години спрямо Митко М. Това съобщиха от  Апелативна прокуратура – Бургас . Той е признал вината си за това, че на 25 май 2019 г. в град Айтос, област Бургас, предложил на шестима души, живеещи в Айтос и притежаващи право на глас на изборите за членове на Европейски парламент от Република България), на изборите състоящи се на 26 май 2019 г., имотна облага в размер на 20 лева на всеки от тях и им дал посочената сума, с цел да склони всички посочени лица да упражнят избирателното си право в полза на определена политическа партия, като по време на гласуването всеки от тях е следвало да отбележи номера на тази партия на бюлетината – престъпление по чл.167, ал.2 от НК. \r\nМитко М. е лишен от право да заема държавни и обществени длъжности в системата на държавния апарат и общинската администрация за срок от две години. \r\nПрестъпното деяние е разкрито благодарение на отличните процесуални действия, извършени от служителите на ОДМВР - Бургас. \r\nСпоразумението, което е одобрено от Районен съд – Айтос, е окончателно и има сила на влязла в законна сила осъдителна присъда.", "date": "2019.05.28", "title": "Бургас: Районен съд – Айтос наложи условно наказание от шест месеца затвор на подсъдим за предлагане на пари на шестима души да гласуват в полза на определена политическа партия"}
{"url": "http://www.focus-news.net/news/2019/05/28/2663518/hristo-hristov-povecheto-balgarski-kandidat-piloti-vzimat-neobhodimoto-im-meditsinsko-svidetelstvo-za-letatelen-litsenz-ot-rumaniya-i-gartsiya-a-ne-v-balgariya.html", "text": "Повечето български кандидат-пилоти взимат необходимото им медицинско свидетелство за летателен лиценз от Румъния и Гърция, а не в България. Това каза директорът на Специализираното звено за разследване на авиационни събития (СЗРАС) към Министерство на транспорта Христо Христов в интервю за  Агенция „Фокус“  по повод зачестилите авиокатастрофи в страната. Директорът на Специализираното звено за разследване на авиационни събития отбеляза, че за свръх леките самолети медицинското за здравословното състояние на кандидат-пилотите за получаване на летателен лиценз се издава от личните лекари. „Има много лекари, които имат такива права да удостоверяват здравословното състояние на пилота. За жалост, повечето любители в нашата държава ходят за лекарски преглед в Румъния и в Гърция. Може би, там процедурата е по-облекчена или бъдещите пилоти предпочитат да отидат там поради финансово естество“, заяви Христо Христов. Той посочи, че има пилоти с проблеми със зрението, които при полет трябва да носят два чифта очила на борда - едни с които да се пилотира, и резервни, тъй като всичко може да стане.  \r\nПо думите му според данни на Главна дирекция \"Гражданска въздухоплавателна администрация\" над 200 души в страната ни имат лиценз да управляват малък самолет. „Това са така наречените любители пилоти, които управляват не само свръх леките самолети, но и леките. Тук има четири учебни центъра - близо около София в село Лесново, в село Бохот близо до Плевен, в Сапарева баня, и в Белчин баня. Има десетина човека, които обучават пилоти. Сега, в момента, има 40-50 кандидат-пилота, които се обучават не само за любители, но и за професионални пилоти“, посочи Христов. Той отбеляза, че цената на обучението за любител пилот за свръх леките самолети, продължава 25 летателни часа и струва 7 хил. евро. А за PPL(A)-Private Pilot License, който е лек, се изискват 50 часа летателни часове и е с цена 14 хил. евро.  \r\nДиректорът на Специализираното звено за разследване на авиационни събития отбеляза още, че в българския въздуошлатавтелен регистър са вписани над 70 малки самолета, но на територията на страната летят и такива, които са впписани в чуждестранни регистри. \r\nИрина ИВАНОВА Пълния текст на интервюто четете по-късно в „Мнение”", "date": "2019.05.28", "title": "Христо Христов: Повечето български кандидат-пилоти взимат необходимото им медицинско свидетелство за летателен лиценз от Румъния и Гърция, а не в България"}
{"url": "http://www.focus-news.net/news/2019/05/28/2663529/eksperti-i-grazhdani-obsazhdat-pri-ombudsmana-maya-manolova-promenya-li-neshto-novata-formula-za-sgradna-instalatsiya-na-29-may.html", "text": "Омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. Това съобщиха от пресцентъра на  Омбудсмана на Република България . \r\nФорумът ще се състои утре, 29 май 2019 г., от 11.00 часа в институцията на омбудсмана на ул. „Георг Вашингтон“ № 22 в София.   \r\nЗащитени ли са правата и интересите на потребителите с промените в наредбата, позволяват ли фактуриране на действително отдадената и потребена топлинна енергия от сградната инсталация, са част от въпросите, на които ще се търси отговор.   \r\nПоканени да участват са всички отговорни и заинтересовани страни – Министерството на енергетиката, Комисията по енергетика към НС, Комисия за водно и енергийно регулиране, Столичен общински съвет, Комисия за защита на конкуренцията, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, топлофикационни дружества, Асоциация на дружествата за топлинно счетоводство, Асоциация за регулиране отношенията в етажната собственост „Справедливост“ и граждани.", "date": "2019.05.28", "title": "Експерти и граждани обсъждат при омбудсмана Мая Манолова променя ли нещо новата формула за сградна инсталация на 29 май"}
{"url": "http://www.focus-news.net/news/2019/05/28/2663530/sport-barselona-uvolnyava-valverde.html", "text": "Дните на Ернесто Валверде като наставник на Барселона са преброени, съобщава RAC1. Според каталунското радио клубът официално ще обяви днес неговото уволнение. Отборът спечели титлата в Ла Лига, но претърпя пълен крах в Шампионската лига, където отпадна на полуфиналите от Ливърпул, въпреки преднината от три гола след първия мач. Това се случи за втора поредна година, след като през миналия сезон Рома отстрани каталунците по подобен начин. Загубата от Валенсия за Купата на краля също е повлияла върху решението на ръководството. Като фаворит за наследник на Валверде се спряга селекционерът на Белгия Роберт Мартинес, а другите кандидати са колегата му в Холандия Роналд Куман, напускащия Ювентус Масимилиано Алегри и треньорът на Аякс Ерик тен Хаг.", "date": "2019.05.28", "title": "Спорт: Барселона уволнява Валверде"}
{"url": "http://www.focus-news.net/news/2019/05/28/2663531/ministerstvoto-na-turizma-i-organizatsiyata-na-evreite-v-balgariya-shalom-s-obsht-proekt-za-tematichen-marshrut.html", "text": "Изготвянето на специализиран маршрут за популяризиране на основните еврейски забележителности в страната би надградило усилията на Министерството на туризма за промотиране на културно-историческото наследство на България. Около тази теза се обединиха министърът на туризма Николина Ангелкова и председателят на Организацията на евреите в България \"Шалом\" доц. д-р Александър Оскар, съобщиха от пресцентъра на  министерството . \r\nИнициативата за популяризиране ще включва ключови за еврейската общност забележителности в 13 общини в цялата страна. Тя ще бъде силен знак на уважение към приноса на еврейската общност в културно-историческо отношение, както и последователна стъпка в усилията за привличане на  все повече туристи не само от Израел, но и от компактните еврейски общности в Европа и света, които традиционно предпочитат специализирани туристически продукти. \r\nДържавата Израел е на 11-о място по брой на входящите туристи в България през 2018 г. (245 хил. туристи, или над 17% ръст в сравнение с предходната година). Само за първите 3 месеца на т.г. близо 45 хил. израелски граждани са посетили страната ни (също ръст от 4% в сравнение с аналогичния период на 2018 г.). \r\nПредстоят разговори с общините за консолидиране на информацията за конкретните обекти, които да привлекат още по-голям туристически интерес към страната ни в това направление.", "date": "2019.05.28", "title": "Министерството на туризма и Организацията на евреите в България „Шалом“ с общ проект за тематичен маршрут"}
{"url": "http://www.focus-news.net/news/2019/05/28/2663532/evropeyski-izbori-2019-aleksandar-andreev-tsik-gerb-poluchava-3107-ot-glasovete-bsp-2426-dps-1655-vmro-736-demokratichna-balgariya-606-pri-100-obraboteni-protokoli-ot-rik.html", "text": "При 100% обработени протоколи при първоначалното им въвеждане междинните резултати на европейските избори  сочат, че за ГЕРБ са гласували 31.07% от упражнилите правото си на вот. БСП получава 24.26% от гласовете, ДПС - 16.55%, ВМРО - 7.36%, „Демократична България“ - 6.06%. Това каза за  Агенция „Фокус“  говорителят на Централната избирателна комисия Александър Андреев. Реализираната избирателна активност е малко на 33%. Разпределението на мандатите ще бъде ясно до края на утрешния ден, а имената на избраните български евродепутати - до 31 май, петък.  \r\nИрина ИВАНОВА", "date": "2019.05.28", "title": "Европейски избори 2019: Александър Андреев, ЦИК: ГЕРБ получава - 31.07% от гласовете, БСП - 24.26%, ДПС - 16.55%, ВМРО - 7.36%, „Демократична България“ - 6.06%, при 100% обработени протоколи от РИК"}
{"url": "http://www.focus-news.net/news/2019/05/28/2663527/predsedatelyat-na-natsionalniya-predizboren-shtab-na-bsp-georgi-svilenski-sashto-e-podal-ostavka.html", "text": "Председателят на Националния предизборен щаб на БСП Георги Свиленски е подал оставка по време на заседанието на Пленума на партията,  предаде репортер на  Агенция „Фокус“ . Свиленски представи доклад, свързан с предварителния анализ на резултатите от вота за Европейски парламент и за проведената кампания. Към момента Свиленски заема поста заместник-председател на ПГ на „БСП за България“.  \r\nДеница КИТАНОВА", "date": "2019.05.28", "title": "Председателят на Националния предизборен щаб на БСП Георги Свиленски също е подал оставка"}
{"url": "http://www.focus-news.net/news/2019/05/28/2663537/arestuvaha-kmeta-na-bozhurishte-zam-kmeta-i-sekretarya-na-obshtinata-za-imotni-izmami-obzor.html", "text": "Полицията арестува кмета на Божурище Георги Димов, зам.-кмета Габриела Дончева и секретаря на общината Цветелина Димитрова заради злоупотреби при сделки с имоти. Те бяха задържани след акция на Специализираната прокуратура, КПКОНПИ и СДВР. По думите на главния прокурор 4 общински имота в Божурище са продадени чрез манипулиран търг, с което Общината е ощетена с близо 8 млн. лв. Гешев обясни, че тези имоти са били държавна собственост и държавата ги е предоставила безвъзмездно на общината, откъдето следва те да бъдат ползвани в интересите на нейните жители. „В резултат на манипулирани търгове тези 80 декара са продадени за 150 -160 хил. лв.“, заяви Гешев, като обясни, че реално за по-малко от 40-50 евро. кв.м едва ли могат да бъдат намерени такива имоти. „Всеки от вас може да направи разлика от 8 млн. и 160 хил. лв. Една разлика, която не е влязла в Община Божурище и оттам не са достигнали до конкретните хора, които трябва да я ползват, а това са гражданите на град Божурище“, посочи Гешев.  \r\nКупувачите на имотите са четирима, като три от тях са търговски дружества. В едно от дружествата пълномощник е бил бащата на кмета Георги Димов в друг период от време. Дружествата се разследват за връзки с местната администрация. Четвъртият купуват е бивш магистрат от Национално следствена служба. Той ще бъде проверен от антикорупционната комисия.  \r\nРазследването по случая е започнало преди няколко месеца. Сигналът е бил подаден от председателя на Общинския съвет на Община Божурище. Той първо е сезирал кмета, че знае за неговите неправомерни сделки, но Георги Димов не е преустановил дейност. Вследствие на това председателят на Общинския съвет е сезирал прокуратурата. По думтите на Иван Гешев в малките населени места у нас продължава да се краде много и нагло. Според него въпреки многоборойните разследвания на органите, кметовете продължават да нарушават закона, като си мислят, че след като познават местния прокурор или местния шеф на полицията, това ще бъде в тяхна полза.  \r\nПред журналисти кметът на Община Божурище Георги Димов коментира, че случилото се е единственото, което опозицията може да приложи като действие срещу един успешен кмет като него, който за 4 години е успял да промени цялата община. „Моята молба е единствено максимално бързо да приключи всичко, да се установи моята невинност и да се залавям за работа. Изключително много работа ме чака тази година“, коментира Димов. Той увери, че няма никакви притеснения относно разследването.  \r\nДаяна ДЮЛГЕРОВА", "date": "2019.05.28", "title": "Арестуваха кмета на Божурище, зам.-кмета и секретаря на общината за имотни измами (ОБЗОР)"}
{"url": "http://www.focus-news.net/news/2019/05/28/2663538/denislav-zahariev-obshtina-pernik-imame-ideyni-proekti-za-remont-na-yazovira-pri-selo-meshtitsa-ako-toy-ostane-obshtinska-sobstvenost.html", "text": "Язовирът в село Мещица не представлява заплаха за жителите на населеното място. Това каза в интервю за предаването „Перничани – потомците на Кракра“ на Радио „Фокус“ Денислав Захариев, заместник-кмет „Икономическа политика“ в Община Перник. Той отбеляза, че в момента язовирът изпълнява основната си функция - да защитава село Мещица и инфраструктурата от наводнение. При силна приливна вълна по реката вследствие на дъждове или снеготопене, тя се задържа в язовирното езеро и се отточва нормално, без да създава затруднения или да застраши живота на жителите на село Мещица. Денислав Захариев допълни, че състоянието на техническите съоръжения, с изключение на язовирната стена, не е добро, но с намирането на финансови средства язовирът ще може да бъде експлоатиран отново. Денислав Захариев припомни, че язовирът е в лошо състояние, тъй като преди години е бил отдаден на концесия, но за него грижи не са полагани. Поради тази причина Община Перник е получила предписание за източване на язовира. „Интересното е, че по онова време кмет на село Мещица отново е бил сегашният кмет, а в общинската администрация в Перник няма постъпили сигнали за влошеното състояние на язовира“, каза още Денислав Захариев. По думите му още в началото на новия си мандат кметът на Община Перник д-р Вяра Церовска е прекратила концесията на язовира. След технически и експертни съвети са установени причините, довели до повредата в основния изпускател. „Евентуален ремонт на това съоръжение ще струва над 1 млн. лева. Затова миналата година беше решено да се възползваме от възможността да предоставим язовира за стопанисване на държавата, за да може тя със своите възможности да възстанови нормалното му функциониране. Очакваме държавата да се произнесе“, обясни заместник – кметът. Той подчерта, че всяка година Община Перник полага усилия и организира почистване на язовира от храстовидна и тревна растителност, като само за миналата година са дадени над 10 000 лева, за да се осигури проводимостта на речното корито. Във връзка с недоволството на хората, че язовирът не може да се ползва за поливни нужди, Денислав Захариев обясни, че концесията е била за риболов, туризъм, отдих, но няма предназначение за водовземане. „Поливните канали са били унищожени много отдавна. Последните 30 години не изпълнява поливни функции. Община Перник ще продължава да полага грижи за стената на съоръжението, както и за речното корито, за да може да защитим на първо място живота и здравето на жителите на село Мещица. Ще изчакаме развитието на въпроса с приемането на язовира от държавата. Ако не се получи това приемане, имаме готови технически възможности на база идейни проекти как със собствени средства да осъществим ремонт на язовир Мещица. С грижата на добър стопанин като община няма да позволим да напълним един язовир, който ще застраши местното население, независимо кой с каква цел иска да използва този протест“, заяви Денислав Захариев. \r\nРосица АНГЕЛОВА", "date": "2019.05.28", "title": "Денислав Захариев, Община Перник: Имаме идейни проекти за ремонт на язовира при село Мещица, ако той остане общинска собственост"}
{"url": "http://www.focus-news.net/news/2019/05/28/2663524/sitel-makedoniya-operatsiyata-na-kosovskite-spetschasti-e-zavarshila.html", "text": "Акцията на специалните части на косовската полиция РОСУ, която започна в ранните часове на сутринта в Северно Косово, но също така и в други части на страната, e завършиla около 13:00 часа местно време (14:00 часа българско време), предава скопската телевизия  „Сител“ . Медиите съобщават, че специалните сили на Косово вече са изцяло изтеглени от северните части на страната, населени предимно със сърби. \r\nКосовската полиция съобщи, че няколко граждани и няколко полицейски служители от различни националности - албанци, сърби и бошняци - са били арестувани по време на акцията срещу организираната престъпност в Звечан, Зубин поток, Южна Митровица, Сърбица и Глоговац. Те са заподозрени в контрабанда на стоки, злоупотреба със служебно положение, взимане на подкупи, незаконен трафик и други престъпления. \r\nСпоред официално непотвърдена информация, докладвана от някои косовски медии, в акцията са арестувани 19 полицейски служители и девет цивилни граждани. Тереза Герова", "date": "2019.05.28", "title": "„Сител“ (Македония): Операцията на косовските спецчасти e завършила"}
{"url": "http://www.focus-news.net/news/2019/05/28/2663536/vladimir-malinov-bulgartransgaz-ot-konsortsium-arkad-ne-predstaviha-neobhodimite-dokumenti-za-sklyuchvane-na-dogovor-za-stroitelstvoto-na-prodalzhenieto-na-turski-potok.html", "text": "Ние оказахме пълно съдействие на „Консорциум Аркад“, но те не представиха необходимите документи за сключване на договор за строителството на продължението на газопровода \"Турски поток\" през България. Това каза изпълнителният директор на „Булгартрансгаз“ ЕАД Владимир Малинов по време на пресконференция, предаде репортер на  Агенция „Фокус“ . „Булгартрансгаз“ издаде решение за определяне на изпълнител на 3 април тази година. С това решение изпълнител на разширението на газопреносната ни мрежа за тези прословути 475 километра беше определен консорциумът „Аркад“, обясни той. „Решението за избор на изпълнител влезе в сила на 16 април и от тогава започнаха да текат сроковете за представяне на необходимите документи за сключване на договор. Съгласно закона за обществените поръчки срокът е от 30 календарни дни и същият изтече на 17 май“, каза още той. „По времето на тези 30 календарни дни ние оказахме пълно съдействие на избрания изпълнител за представяне на документите. За наше съжаление към 17.00 часа на 17 май не бяха представени необходимите документи за сключване на договор“, допълни Владимир Малинов. „Своевременно беше получено писмо от тях за искане за удължаване на срока за представяне на документите и ние се съобразихме с това тяхно искане и удължихме срока до 17.00 часа на 22 май. Към 17.00 часа на 22 и включително и 27 май документи за сключване на договор с консорциум „Аркад“ не бяха представени“, обясни още Малинов.  \r\nТеодора ПАТРОНОВА", "date": "2019.05.28", "title": "Владимир Малинов, „Булгартрансгаз“: От „Консорциум Аркад“ не представиха необходимите документи за сключване на договор за строителството на продължението на \"Турски поток\""}
{"url": "http://www.focus-news.net/news/2019/05/28/2663541/mosv-opos-osiguryava-dopalnitelno-finansirane-v-sektorite-vazduh-i-otpadatsi.html", "text": "На днешното четиринадесето заседание на Комитета за наблюдение на Оперативна програма „Околна среда” (ОПОС) бяха приети промени, с които се разшири обхватът на приоритетните оси „Отпадъци“ и „Подобряване качеството на атмосферния въздух“. Това съобщиха от пресцентъра на  Министерството на околната среда и водите  (МОСВ). \r\nКомитетът за наблюдение одобри критерии за оценка по нова процедура за мерки за адресиране на транспорта като източник на замърсяване въздуха с ресурс от 390 млн. лв. В рамките на процедурата ще се подпомогне закупуването и доставката на съвременни екологични транспортни средства, което ще доведе до намаляване на вредните емисии във въздуха, намаляване на шума и вибрациите и значително спестяване на енергия. Допустими дейности са закупуване на електроавтобуси, тролейбуси и трамваи, както и станции за зареждане. Бенефициенти по процедурата са 11 общини с нарушено качество на атмосферния въздух, в партньорство със съответното общинско предприятие/дружество, което предоставя услуга по обществен превоз на пътници на територията на общината - Бургас, Варна, Враца, Перник, Плевен, Русе, Сливен, Стара Загора, Столична община, Хасково и Шумен. \r\n„Постигането на конкретни резултати за чистотата на атмосферния въздух е наш основен приоритет, към който подхождаме с изключителна ангажираност“, коментира министърът на околната среда и водите Нено Димов на заседанието на комитета. Той припомни, че първоначално предвидените в програмата средства за качество на въздуха са били 115 млн. лв. „На предишния Комитет за наблюдение на оперативната програма обявих, че ще търсим варианти за увеличение на този ресурс, който да бъде насочен не само към битовото отопление, но и към другия основен фактор за замърсяването на въздуха с фини прахови частици– транспортът. С предстоящите инвестиции общият ресурс за опазване чистота на въздуха, който ще мобилизираме през този програмен период, е близо 6 пъти по-голям от първоначално предвидения. По този начин отговаряме на загрижеността на гражданите и местните власти и правим още една крачка към подобряване качеството на живот“, каза министър Димов. \r\nВ одобреното днес изменение на ОП „Околна среда“ 2014-2020 г. е включена и нова мярка за рекултивация на закрити депа за отпадъци. Ресурсът е 120 млн. лв. и ще бъде насочен към общини с депа, които бяха предмет на наказателна процедура срещу България в Съда на ЕС. Министър Димов припомни, че след наказателното дело България е затворила 113 депа до края на 2018 г., с което е изпълнила изискването на Европейския съд. Предстои тези депа да бъдат технически рекултивирани със средства по ОПОС. Средствата по програмата се предоставят в допълнение на осигурения ресурс от държавния бюджет.", "date": "2019.05.28", "title": "МОСВ: ОПОС осигурява допълнително финансиране в секторите „Въздух“ и „Отпадъци“"}
{"url": "http://www.focus-news.net/news/2019/05/28/2663540/ministar-boil-banov-vrachi-traditsionnite-nagradi-po-sluchay-24-may.html", "text": "За мен е огромна чест да споделя с изтъкнати дейци на културата и изкуствата същността и традициите на 24 май. С тези думи министърът на културата Боил Банов се обърна към гостите на официалната церемония по връчването на традиционните награди по случай 24 май – Деня на българската просвета и култура и на славянската писменост. Това съобщиха от пресцентъра на  министерството . \r\n„Наистина е голяма радост за нас – и за колегите ми зам.-министри, и за цялото министерство. Много хора го казаха и това е вярно – почитаме всички региони, почитаме и малките населени места, следим какво се случва и за нас това е въпрос на чест. Гордеем се с тази политика“, посочи още министърът. \r\nС престижните отличия на Министерството на културата днес в Квадрат 500 - Национална галерия бяха удостоени творци и артисти от различни области на изкуствата за техния принос в развитието на българската култура и духовност. На официалната церемония присъстваха началникът на кабинета на министъра на културата г-жа Ваня Бедрова, зам.-министрите на културата Амелия Гешева и Румен Димитров, директори на дирекции в МК.  \r\nПървите отличия бяха в категорията „Златен век – огърлие” и грамота. Те бяха за композитора Стефан Димитров, актьора Досьо Досев, балетиста Бисер Деянов, художника, карикатурист и режисьор Анри Кулев и изкуствоведа и директор на Софийска градска художествена галерия Аделина Филева. \r\nВ различните категории министър Банов награди още: актрисата Мая Новоселска, хореографа Любчо Василев, музиканта Валентин Геров, кинооператора Христо Тотев, председателя на НЧ „Добри Войников 1856” Николай Николов. Отличия получиха още изтъкнати археолози, музиканти, писатели, преводачи, музейни и читалищни работници, оператори, артисти и др. С грамота за принос в развитието и популяризирането на българската култура и изкуство бяха удостоени и няколко институции – читалищата „Напредък 1869” – Пирдоп, „Напредък 1869” – Г. Оряховица, „Надежда 1869” – Велико Търново и „Орфееви гори 1870” – Смолян.  \r\nВ категория „меценат на годината” бе отличен Петър Михайлов Кауков. \r\nВ началото на награждаването и между отделните категории гостите бяха поздравени с музикални изпълнения от Ивайло Василев от НМУ „Любомир Пипков“ и Стоимен Пеев от „Софийски солисти” и Квартет „София“ на Софийската филхармония, които бяха също сред отличените. В края на церемонията традиционно прозвуча и химнът в чест на Светите братя Кирил и Методий „Върви, народе, възродени”.  \r\nЕто и пълен списък на наградените: Грамота и награда на Министерството на културата „Златен век“ – огърлие, за изключителен принос в развитието и популяризирането на българската култура и изкуство и по повод 24 май – Ден на българската просвета и култура и на славянската писменост, се отличават: \r\n- Аделина Костадинова Филева – изкуствовед, директор на Софийска градска художествена галерия; \r\n- Стефан Димитров, композитор и телевизионен продуцент, автор на поп и филмова музика; \r\n- Досьо Досев – актьор ; \r\n- Доц. Бисер Деянов – балетист; \r\n- Анри Кулев – художник, карикатурист и режисьор. С Грамота и награда на Министерството на културата „Златен век“ – звезда, за значим принос в развитието и популяризирането на българската култура и изкуство и по повод 24 май – Ден на българската просвета и култура и на славянската писменост, се отличават:  \r\n- Мая Новоселска – актриса; \r\n- Любчо Стефанов Василев – хореограф; \r\n- Валентин Тодоров Геров – музикант, виолист; \r\n- Николай Николов – председател на настоятелството на НЧ „Добри Войников 1856“ – Шумен; \r\n- Христо Тотев – кинооператор. С Грамота и почетен знак „Печат на Цар Симеон Велики“ – златен, за принос в развитието и популяризирането на българската култура и изкуство и по повод 24 май – Ден на българската просвета и култура и на славянската писменост, се отличават:  \r\n- Проф. Андриана Нейкова – архивист и изследовател; \r\n- Мая Бежанска – актриса; \r\n- Венелин Шурелов – художник, сценограф; \r\n- Проф. Ирена Петева – ректор, библиотечно-информационна дейност; \r\n- Димитър Бечев Димитров – директор на РБ „Г. С. Раковски“ – Ямбол; \r\n- Савина Христова Цонева – директор на РБ „Априлов-Палаузов“ – Габрово; \r\n- Даниела Недялкова – директор на РБ „П. Павлович“ – Силистра; \r\n- Доц. Костадин Атанасов Кисьов – директор на Регионален археологически музей – Пловдив; \r\n- Красимира Чолакова – директор на РИМ – Габрово; \r\n- Йордан Колев – директор на ХГ – Силистра; \r\n- Галена Радославова – Чобанова – директор на РИМ – Разград; \r\n- Стефан Шивачев – директор на РИМ – Пловдив; \r\n- Красимир Костов – оператор; \r\n- Борис Фичев – вариететен артист; \r\n- Влади Киров Владев – сценарист; \r\n- Марияна Вълканова – звукорежисьор; \r\n- Атанас Янакиев – художник; \r\n- Анна Петкова – режисьор; \r\n- Коста Биков – режисьор. С Грамота и почетен знак „Печат на Цар Симеон Велики“ – сребърен, за принос в развитието и популяризирането на българската култура и изкуство и по повод 24 май – Ден на българската просвета и култура и на славянската писменост, се отличават: \r\n- Йовка Йовчева Петкова – главен библиотекар в библиотека при НЧ „Д. Сивков“ – Нова Загора; \r\n- Проф. Анна Лилова – преводач; \r\n- Проф. Весела Кацарова – преводач; \r\n- Веселина Енева – гл. уредник в Национален политехнически музей; \r\n- Бета Хараланова – гл. асистент в РИМ – Шумен; \r\n- Галина Миленкова – директор на Общински исторически музей – Гоце Делчев; \r\n- Ангел Джунински – диригент – Белоградчик; \r\n- Васко Тодоров Димов – хореограф – Хасково; \r\n- Красимира Ятакчиева – началник отдел „Култура” в Областна администрация – Тополовград; \r\n- Стефан Стайчев – дългогодишен директор на Драматично-куклен театър Силистра; \r\n- Иван Караславов – председател на настоятелството на НЧ „Св. Св. Кирил и Методий 1894“ – Първомай; \r\n- Атанас Петров – председател на настоятелството на Народно читалище „Напредък 1869“ – Горна Оряховица; С Грамота за принос в развитието и популяризирането на българската култура и изкуство и по повод 24 май – Ден на българската просвета и култура и на славянската писменост, се отличават:  \r\n- Мария Далакчиева – Леринска – преводач; \r\n- Йордан Василев – преводач; \r\n- Анита Комитска – директор на историческия музей в Чипровци; \r\n- Никола Стоянов Стоянов – художник-реставратор; \r\n- Велина Атанасова Славова – библиотекар при НЧ „Напредък 1903“ – Павел Баня; \r\n- Гинка Томева – читалищен деятел от с. Елшица; \r\n- Надежда Димкова Станева – секретар на НЧ „Д. Славов 1900“ с. Ганчовец, общ. Дряново; \r\n- Садие Мехмед Махмуд – секретар на НЧ „Хр. Ботев 1948“, с. Руйно, общ. Дулово. С Грамота за творчески постижения и по повод 24 май – Ден на българската просвета и култура и на славянската писменост, се отличават:  \r\n- Маргарита Илиева – пианист; \r\n- Стоимен Пеев – цигулар; \r\n- Максима Боева – режисьор;  \r\n- Елица Петкова – режисьор ; \r\n- Любомир Генчев – актьор; \r\n- Боян Арсов – актьор; \r\n- Ива Тодорова – актриса; \r\n- Анелия Димитрова – прима балерина; \r\n- Ивайло Василев – музикант. С Грамота за принос в развитието и популяризирането на българската култура и изкуство и по повод 24 май – Ден на българската просвета и култура и на славянската писменост, се отличават:  \r\n- НЧ „Св. Св. „Кирил и Методий 1894“ – Тополовград; \r\n- НЧ „Напредък 1869“ – Пирдоп; \r\n- НЧ „Напредък 1869“ – Г. Оряховица; \r\n- НЧ „Надежда 1869“ – В. Търново; \r\n- НЧ „Орфееви гори 1870“ - гр. Смолян, кв. „Райково“. С Грамота за принос в популяризирането на българската култура и по повод 24 май – Ден на българската просвета и култура и на славянската писменост, се отличават:  \r\n- Дора Делийска – пианистка, Виена, Австрия; \r\n- Ханс Шрамел - кмет на Голс, обл. Бургенланд, Австрия; \r\n- Проф. Улрих Ганзерт – художник, Виена, Австрия; \r\n- Бертхилд Цирл – художник, Виена, Австрия; \r\n- Монсеньор Мариан Гавенда – свещеник в епархия Девин, Словакия; \r\n- Pроф. Красимир Станчев – преподавател но славянска филология в Рим, Италия; \r\n- Нели Атанасова – президент на „Културна асоциация „Феникс“, Рим, Италия; \r\n- Проф. д-р Герд-Винанд Имайер – почетен консул на България в провинции Хамбург, Шлезвиг-Холщайн, Долна Саксония и Бремен, Германия; \r\n- Гергана Науман – предс.на дружество „Българи(я)“ в Хановер, Германия; \r\n- Ю Джъхъ – преводач, Китай. Меценат на годината – 2018 г.  \r\n- за последователна меценатска дейност през последните години - Петър Михайлов Кауков.", "date": "2019.05.28", "title": "Министър Боил Банов връчи традиционните награди по случай 24 май"}
{"url": "http://www.focus-news.net/news/2019/05/28/2663535/patriarh-vartolomey-razglezhdame-iskaneto-na-makedoniya-v-duha-na-lyubovta-i-edinstvoto.html", "text": "Константинополският патриарх Вартоломей изпрати позитивни сигнали към Македонската православна църква-Охридска архиепископия (МПЦ-ОА), като заяви в интервю, че разглежда с любов искането на митрополит Стефан за признаване на МПЦ-ОА, предава скопският телевизионен  „Канал 5“ . \r\n„Църквата-майка разглежда всеки случай в духа на любовта и единството и винаги се стреми към духовна полза и спасение на вярващите“, заяви Вартоломей. \r\nТоплите послания на Вартоломей следват поредица от статии в сръбските медии, че СПЦ подготвя стратегия за продължаване на замразения диалог с МПЦ-ОА. \r\nПрез последните дни излязоха твърдения, че приоритетът на Сръбската църква в евентуалните преговори би бил статута на ПОА на епископ Йован Вранишковски. \r\nНо дори и след получаването на писмото-покана за продължаване на диалога, МПЦ-ОА няма да получи отговор веднага. Първо ще заседава Синода към средата на юни, както твърдят църковни източници, а след това се чака и отговорът на Константинополската патриаршия. \r\nЕкспертите твърдят, че натискът на Руската православна църква върху Вселенската патриаршия ще продължи с лобира към други православни църкви, като сръбската, но решението за Македония ще бъде положително, защото Фенер не се нуждае от консенсус. Агенция „Фокус“ припомня:  Кой е македонският (бивш Велешки) епископ Йован: \r\nПрез юни 2002 година при преговорите между Сръбската православна църква и самопровъзгласилата се през 1967 година за автокефална Македонска православна църква е подписано така нареченото Нишко споразумение, подписано от всички епископи от двете делегации. Петимата подписали епископи (от общо седем) на МПЦ обаче са подложени на силна критика за споразумението и то в крайна сметна е отхвърлено от Синода на МПЦ. Тогава патриарх Павел Сръбски призовава епископите, клира и вярващите към канонично единство и митрополит Йован Повардарски е единственият епископ, който на отговаря позитивно и заедно с целия клир на Велешката епархия подписва документ за единство със Сръбската православна църква. \r\nНа 23 септември 2002 г. Светият синод на Сръбската православна църква го назначава за екзарх на целия диоцез на създадената Православна охридска архиепископия. \r\nСлед конституирането на Светия архиерейски синод на Православната охридска архиепископия, на 25 декември 2003 година Йован е избран е за негов предстоятел. На 24 май 2005 година, денят на Светите Братя Кирил и Методий, съгласно Нишкото споразумение е потвърден от патриарх Павел Сръбски за архиепископ охридски и македонски и е обявен патриаршеският и съборен томос за автономия на Православната охридска архиепископия, чийто председател на Светия синод е той. \r\nНяколко дни след влизането в канонично единство със СПЦ през юни 2002 година, без съдебно решение, полицията го изхвърля от митрополията във Велес заедно с монасите, живеещи при него. \r\nПрез 2004 година е осъден на една година затвор условно, за „самоуправство“, поради влизане в храм за кръщаване на момиче. В 2005 година апелативният съд в Битоля го осъжда на 18 месеца затвор за „разпалване на национална и верска омраза, раздор и нетърпимост“. Присъдата изтърпява в затвора „Идризово“ край Скопие от 22 юни 2005 година. На 3 април 2006 година е освободен предсрочно. Веднага в същата година апелативният съд в Скопие го осъжда на 12 месеца за „финансови злоупотреби“, след като по нисшите съдилища във Велес два пъти го оправдават по това дело. Отново изтърпява присъдата си в „Идризово“, като лежи от 8 август 2006 година до 20 април 2007 година, когато е освободен предсрочно от съда. \r\nВ началото на 2008 година напуска Република Македония и живее в Гърция и Сърбия. На 9 декември 2008 година е в състава на делегацията на Сръбската православна църкви, участвала в опелото на партиарх Алексий II Московски. \r\nНа 16 октомври 2009 година Върховният съд го осъжда задочно на две години и половина затвор и изплащане на обезщетение на МПЦ от 14 804 211 динара (около 240 000 евро). \r\nНа 16 ноември 2010 година българските власти задържат архиепископ Йоан на Калотина по издадена за него заповед за арест от Интерпол заради присъдата в Република Македония за „насаждане на етническа омраза и присвояване на църковни пари.“ На 4 януари 2011 година Софийският апелативен съд отказва исканата от властите в Република Македония екстрадиция, отменя мярката за неотклонение „домашен арест“ на Вранишковски и забраната да напуска България, тъй като присъдите са с политически характер. \r\nНа 3 юли 2011 година архиепископ Йоан взима участие в тържествата по случай 40-годишнината от интронизацията на патриарх Максим Български в катедралата „Свети Александър Невски“ в София. \r\nПрез ноември 2011 година защитава докторат в Богословския факултет на Солунския университет на тема: „Единството на Църквата и съвременните еклисиологични проблеми. Сравнително излагане на теологията на свети Максим Изповедник“. \r\nВ 2012 година апелационният съд в Скопие отново го осъжда на 30 месеца за „финансови злоупотреби“, като по това дело е два пъти оправдаван от по-нисшия съд във Велес и един път осъден задочно. Отново лежи в затвора „Идризово“.  \r\nПревод и редакция:", "date": "2019.05.28", "title": "Патриарх Вартоломей: Разглеждаме искането на Македония в духа на любовта и единството"}
{"url": "http://www.focus-news.net/news/2019/05/28/2663516/evropeyski-izbori-2019-yordan-simonski-rik-blagoevgrad-6-814-izbirateli-sa-izbrali-mashinnoto-glasuvane-v-regiona.html", "text": "6 814 избиратели са избрали машинното гласуване в Благоевградския регион. Това каза в интервю за  Радио „Фокус“-Пирин  Йордан Симонски, заместник-председател на Районна избирателна комисия (РИК)-Благоевград. Той посочи, че в изборния ден в областта до урните са достигнали 102 304 избиратели, а машинно гласуване в било възможно в 140 секции от общо 563. „Според мен е нормално да бъде не кой знае колко голям техният брой, но хората с по-голямо доверие пристъпваха към машините, защото беше по-лесно и го нямаше суетеното и предварителното четене, каквото съществува при хартиените бюлетини. Човекът влиза и с помощта на карта дава своя глас, като това буквално става за минута“, коментира Симонски.  \r\nТой допълни, че в региона не е имало проблеми с машините. Според него самата фирма, която се е занимавала с организацията и доставката на машините, си е свършила работата. Заместник-председателят на РИК-Благоевград подчерта, че е имало азпределени техници навсякъде, където е имало машини. „Реално само на 1 или 2 места се прекъсна гласуването чрез машините в рамките на около 15 до 20 минути, докато техниците отстранят дадения проблем. Ние се притеснявахме много заради това, че нямахме предварително обучение на секционните избирателни комисии за машините, но хората се справяха“, добави Йордан Симонски. \r\nНатали СТЕФАНОВА", "date": "2019.05.28", "title": "Европейски избори 2019: Йордан Симонски, РИК-Благоевград: 6 814 избиратели са избрали машинното гласуване в региона"}
{"url": "http://www.focus-news.net/news/2019/05/28/2663528/beta-sarbiya-po-vreme-na-aktsiyata-na-kosovskite-spetschasti-sa-zadarzhani-19-dushi-shestima-tsivilni-i-pet-politsaya-sa-s-naranyavaniya.html", "text": "По време на полицейската акция в Северно Косово във вторник са задържани 19 души, 11 от които сърби, четирима албанци и четирима бошняци, заявиха на пресконференция за медиите от Специализираната прокуратура на косово и Полицията на Косово (ПК), предава сръбската агенция  Beta . \r\nСпециалният прокурор Сул Ходжа каза, че прокуратурата е чула и получила изявления от значителен брой свидетели, чиито показания са допринесли за осъществяването на днешното действие. \r\n„След година на дейност и събиране на доказателства, прокуратурата поиска разрешение от основния съд в Прищина да контролира заподозрени къщи и магазини“, каза той. \r\nДиректорът на Косовската полицейска инспекция Мирадия Келменди заяви, че в сътрудничество с ПК те са приложили оперативен план от основния съд, за да задържат няколко полицейски служители в северната част на Косово. \r\n„Арестуваните са заподозрени в престъпления, свързани с незаконен трафик на стоки, злоупотреба с официални правомощия и участие в или организация на престъпна група“, заяви Келменди, като добави, че в хода на акцията са извършени обиски на 12 локации. \r\nТя заяви, че е арестуван един капитан от ПК, три други лица и няколко полицейски служители. Иззети са различни вещи, които ще послужат като доказателства, като например, оръжия, технологично оборудване и определена сума пари. \r\nКелменди заяви, че разследването продължава и че с решението на прокурора всички арестувани са били задържани за 48 часа, а правата на всички задържани полицаи са били спрени. \r\nДиректорът на косовската полиция Расид Калай каза, че операцията е била успешна, че две лица са ранени с огнестрелно оръжие, а още трима души, всичките членове на ПК, също имат различни наранявания. \r\nСпоред него шестима цивилни, които са се събрали и са създали барикади в Зубин Поток, са били ранени. \r\nПо време на обиска на мястото, полицията е открила 11 огнестрелни оръжия. \r\nТой каза, че членът на ЮНМИК Рус и негов сътрудник, местен служител, са били задържани, защото са били част от барикадата срещу превозното средство на ЮНМИК в Зубин Поток. \r\nПревод и редакция:", "date": "2019.05.28", "title": "Beta (Сърбия): По време на акцията на косовските спецчасти са задържани 19 души, шестима цивилни и пет полицая са с наранявания"}
{"url": "http://www.focus-news.net/news/2019/05/28/2663539/vladimir-malinovbulgartransgaz-predlozhenieto-s-otstapki-na-konsortsium-gazovo-razvitie-balgariya-e-po-dobro-ot-tova-na-konsortsium-arkad.html", "text": "Предложението с отстъпки на „Консорциум газово развитие – България“ е по-добро от това на „Консорциум Аркад“. Това каза изпълнителният директор на „Булгартрансгаз“ ЕАД Владимир Малинов по време на пресконференция във връзка с избора на изпълнител на строителството на разширението на газопровода „Турски поток“ през България, предаде репортер на  Агенция „фокус“ . „След изтичане на първоначалния срок за представяне на документите – 16 май, ние получихме писмо от втория класиран участник в процедурата, с което те ни информираха, че тъй като не знаят на какъв етап се намира процедурата, декларират, че без да променят по никакъв начин всички останали условия на тяхната оферта, предлагат отстъпка в размер на 31.15 % от предложената от тях цена за изпълнение на проекта в дългия срок – 615 дни“, обясни той. „Със същото писмо ни информираха, че след като са прегледали икономическите условия, предлагат и отстъпка в стойността на финансирането на проекта – като крайният им процент за оскъпяване на проекта следствие на финансирането ще бъде 4.1%“, каза още Малинов. „С така направените отстъпки предложението на втория участник по отношение на изпълнение на проекта в рамките на 615 дни е по-добра, макар и с малко от тази предложена от „Аркад“.  А процентът на финансиране е равен на този предложен от „Аркад“, уточни той.  \r\nТеодора ПАТРОНОВА", "date": "2019.05.28", "title": "Владимир Малинов,„Булгартрансгаз“: Предложението с отстъпки на „Консорциум газово развитие – България“ е по-добро от това на „Консорциум Аркад“"}
{"url": "http://www.focus-news.net/news/2019/05/28/2663543/kyustendil-kmetat-petar-paunov-predlozhi-izgotvyaneto-na-privatizatsionna-otsenka-na-obshtinskiya-park-hotel-kyustendil.html", "text": "Кметът на Кюстендил Петър Паунов предложи изготвянето на приватизационна оценка на общинския парк-хотел „Кюстендил”. Докладната записка беше предложена като извънредна на заседание на Общински съвет – Кюстендил, което се провежда именно в залата на хотела, предаде репортер на  Радио „Фокус” – Кюстендил . „Не искаме да спекулираме. Проявява се интерес, говори се за сериозни проекти. Не знаем дали ще бъдат обективирани към момента сериозни намерения”, каза кметът Петър Паунов. С докладната записка се предлага да бъде проведена процедура чрез пряко договаряне за възлагането изготвяне на анализ на правното състояние и приватизационна оценка на недвижимия имот. Действията трябва да бъдат предприети по реда на наредбата за възлагане на дейности, свързани с подготовката за приватизация или със следприватизационен контрол. В докладната записка се посочва, че от изключително важно значение е ефективното използване на публичния ресурс и стимулирането на предприемачеството в региона с цел създаване на условия за по-добри инвестиции и постигането на реален икономически растеж. \r\nВенцеслав ИЛЧЕВ \r\nВ рамките на сесията Петър Паунов съобщи, че до няколко дни в Кюстендил ще бъдат поставени информационни табели във връзка с опазване на обществените места. Табелите ще напомнят на всички за стандартите на поведение. Табелите ще бъдат шест вида. „Които да напомнят за опазването на собствеността, какво трябва да бъде поведението на домашните любимци и на хората с тях. Предпочитаме диалога, не толерираме негативното отношение, не бягаме от отговорност”, каза Петър Паунов. По думите му след това ще се пристъпва и към санкциониране на нарушителите. Това ще става от служители на Районно управление на МВР и на звено „Общинска охрана”. Кметът коментира и изкърпването на уличните настилки. Тази дейност вече е започнала. 280 000 лева са отделени и те са разпределени по списък със съответните улици. Пътна маркировка ще се полага само на участъци, които са изцяло ремонтирани. Кметът заяви, че все още проблемът във ВиК сектора не е решен и се търсят варианти с Министерство на регионално развитие. Надеждата е, че община Сапарева баня ще се присъедини към обособената ВиК асоциация, което да позволи да бъдат ползвани и европейски средства. \r\nВенцеслав ИЛЧЕВ", "date": "2019.05.28", "title": "Кюстендил: Кметът Петър Паунов предложи изготвянето на приватизационна оценка на общинския парк-хотел „Кюстендил”"}
{"url": "http://www.focus-news.net/news/2019/05/28/2663544/api-na-29-may-dvizhenieto-pri-km-7-na-am-struma-predi-tunel-malo-buchino-v-posoka-pernik-shte-se-osashtestvyava-v-edna-lenta-poradi-remontni-deynosti.html", "text": "Утре – 29 май движението при км 7 на АМ „Струма“ преди тунел „Мало Бучино“, в посока Перник ще се осъществява в една лента поради извършване на ремонтни дейности. Това съобщиха от пресцентъра на  Агенция „Пътна инфраструктура“ . Ще бъде затворена изпреварващата лента. Трафикът ще се извършва в активната лента.  \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.05.28", "title": "АПИ: На 29 май движението при км 7 на АМ „Струма“ преди тунел „Мало Бучино“, в посока Перник ще се осъществява в една лента поради ремонтни дейности"}
{"url": "http://www.focus-news.net/news/2019/05/28/2663546/burgas-okrazhniyat-sad-nalozhi-nakazanie-ot-10-godini-zatvor-na-podsadim-za-ubiystvoto-na-saprugata-si-koeto-e-izvarsheno-s-osobena-zhestokost.html", "text": "Окръжен съд – Бургас наложи наказание от 10 години „лишаване от свобода“ спрямо Манол М. Това съобщиха от  Апелативна прокуратура – Бургас . Той е обвинен за това, че на 19 октомври 2018 г. в къща в Бургас умишлено умъртвил съпругата си, чрез нанасяне на множество удари с чук в областта на главата на пострадалата, довели до тежка черепно – мозъчна травма, в следствие на което настъпила смъртта й, като деянието е извършено с особена жестокост – престъпление по чл.116, ал.1, т.6, предл.3, вр. чл.115 от НК. \r\nНа 19 октомври 2018 г. екип на спешна помощ получават сигнал, че  мъж е убил жена си в бургаския квартал „Сарафово“. След пристигането си  медицинския екип установя  къща, като на тротоара пред нея е стоял мъж, който е махал с ръка. След слизането на екипа от линейката, същите виждат,че това е мъж на около 70 години, видимо спокоен. Той казал на шофьора на линейката да изключи сирената и лампата, защото я бил убил, да не се притесняват - вече била мъртва, защото я убил с чук, като нанесъл 10 удара. Медиците го попитали дали говори сериозно, а мъжът отговорил, че е сериозен, че е убил жена си с 10 удара с чук и че още дишала, като я задушил с възглавница. Медиците забелязали, че по горната дреха на мъжа имало капки от кръв. Те попитали мъжа, какво е станало и дали е имало скандал, а той отвърнал,че не са се карали, издебнал я да излезе от банята, да седне да си суши косата със сешоара, за да имало шум и я ударил 10 пъти с чук в главата. Мъжът попитал защо идва линейка, а не полиция - която е трябвало да го закопчае. Предложил да им покаже къде е станало всичко. Повел целия медицински екип през двора на имота към къщата. От входната врата са влезли в антре, след това  продължили по коридор и влезли  в спалня на първи партерен етаж. В стаята откриват труп на жена с окървавена и размазана дясна половина на лицето, без признаци на живот. Медиците отново попитали мъжа, защо е убил жената и той отговорил, че го е дразнела и най-накрая я издебнал, защото благодарение на нея е лежал в психиатрично здравно заведение и това влошило отношенията с дъщеря им. Лекарският екип е констатирал смъртта на жената с кардиограма, а мъжът е предоставил личната карта на починалата. В това време е пристигнала и полицията.  \r\nСъдебното заседание е преминало по реда на съкратеното производство. Постановеното наказание трябва да бъде изтърпяно при първоначален „строг“ режим в затвор. \r\nПрисъдата на Окръжен съд – Бургас подлежи на обжалване пред Апелативния съд в града.", "date": "2019.05.28", "title": "Бургас: Окръжният съд наложи наказание от 10 години затвор на подсъдим за убийството на съпругата си, което е извършено с особена жестокост"}
{"url": "http://www.focus-news.net/news/2019/05/28/2663545/plovdiv-do-kraya-na-denya-direktorite-na-detskite-gradini-i-yasli-shte-obyavyat-svobodnite-mesta-za-klasiraneto-za-priem-prez-yuni.html", "text": "До днес (28 май 2019 г.) е срокът, в който директорите на детските градини и ясли ще обявят свободните места за класирането за прием, което ще бъде проведено на 6 юни 2019 г. Това съобщиха от  Община Пловдив . Това класиране е второто основно класиране за прием на родените през 2016 година деца, които следва да постъпят в първа възрастова група през новата учебна 2019/2020 година. \r\nВъв връзка с промяна от месец май в нормативните разпоредби, които определят броя на децата в група (промяна в Наредбата за финансирането на институциите в системата на предучилищното и училищното образование) за второто основно класиране ще бъдат обявени свободни места до 25 в група. Предстои приемане на Решение на Общински съвет – Пловдив, с което следва да бъдат определени допълнителни места над 25. Очакването е местата да бъдат увеличени до 28 в група, съгласно ограниченията на приетата от Министерски съвет Наредба за финансирането на институциите в системата на предучилищното и училищното образование. \r\nС цел осигуряване на места за всички кандидатстващи за прием за второ класиране ще бъдат обявени допълнителни нови свободни места в детски градини, които са в пригодени блокови помещения. \r\nСлед 28.05.2019 г. всички родители на некласираните и незаписани деца следва да се запознаят с обявените свободни места и да подадат своите заявления за участие в класирането в срок до 04.06.2019 г. вкл., ако сами управляват профилите на децата си. За родителите, които са затруднени с подаването на заявления и ползват помощта на детските градини, като подават заявления на хартия, срокът е 03.06.2019 г.", "date": "2019.05.28", "title": "Пловдив: До края на деня директорите на детските градини и ясли ще обявят свободните места за класирането за прием през юни"}
{"url": "http://www.focus-news.net/news/2019/05/28/2663547/mazh-e-osaden-na-6-godini-zatvor-za-udavyaneto-na-shestima-migranti-koito-e-prevozval-prez-reka-dunav.html", "text": "Шест години затвор е получил подсъдим, обвинен за смъртта на мигранти от Ирак, потънали във водите на река Дунав, съобщиха от  пресцентъра на Апелативна прокуратура-София .  \r\nПо обвинителен акт на Окръжна прокуратура – Монтана съдът е признал за виновен С.М. за извършено от него престъпление по чл. 343, ал. 4, вр. ал. 3, пр. 2, 3, 4, б. „б“, пр. 2, вр. чл. 342, ал. 1, пр. 4 от НК. Съдебното производство е преминало по реда на съкратеното съдебно следствие, след като подсъдимият М. е признал вината си. За тежкото деяние, довело до смъртта на шестима мигранти в река Дунав, му е наложено наказание от шест години „лишаване от свобода“ при първоначален „общ“ режим на изтърпяване.  \r\nС.М. е бил изправен на подсъдимата скамейка с внесения от прокуратурата обвинителен акт през м. февруари 2019 г.  \r\nВ края на м. август 2016 г. няколко семейства иракски граждани пристигнали в гр. Истанбул, Турция. Планирали да преминат последователно през територията на България и Румъния, като целта им била да стигнат Германия. Живеещи там техни близки осъществили връзката им с каналджии, които следвало да ги преведат през границите на отделните държави. С присъединилите се към тях други техни сънародници групата мигранти наброявала общо десет души – мъже, жени, деца.  \r\nПрез следващите дни чужденците, със съдействието на каналджиите, стигнали до с. Буковец, област Видин, където били настанени в къща. В нея пребивавали десет дни без да излизат, като изчаквали удобен момент за прехвърлянето им през река Дунав на румънска територия.  \r\nВечерта на 8 август 2016 г. мигрантите били откарани до брега на реката в района на селата Добри Дол и Сливата, област Монтана, намиращи се срещу остров Добрина. Там ги чакал обвиняемият С.М., който със самоделно направена лодка трябвало да превози иракчаните през реката. Нерегистрираното превозно средство имало корпус от стъклопакет с монтиран двигател модел „Ямаха“, с мощност 5 конски сили.  \r\nПодсъдимият М., който не притежавал необходимите документи за правоспособност да управлява малък речен кораб, казал на бежанците да се качат в лодката, макар че видимо броят им надхвърлял капацитета й за превоз на пътници. Последвало превозването им в посока румънския бряг. На няколко пъти движението на лодката спирало, както поради спиране на двигателя, така и заради оплитане в рибарска мрежа. Вследствие на неумението на подсъдимия С.М. да управлява добре плавателния съд и претоварването с хора, лодката се наклонила, започнала да се пълни с вода и да потъва. Возещите се в нея се озовали във водите на река Дунав. В този момент се появила друга лодка, управлявана от неустановено по делото лице, което извадило от водата подсъдимия М. Двамата успели да качат в лодката трима чужденци и ги стоварили на брега на остров Добрина. След известно време успели да спасят още един мигрант, когото също оставили при другите. Останалите шестима чужденци потънали.  \r\nВеднага след това подсъдимият М., заедно с неустановеното лице, се върнал с лодката на българския бряг. Същата нощ той заминал за Сърбия, а от там при свой приятел в Испания.  \r\nОстанали сами на острова, мигрантите започнали да викат за помощ, като били чути от намиращ се наблизо рибар. Бил подаден сигнал за случилото се и на местопроизшествието пристигнал граничен катер на ГПУ – Видин. След извършен оглед започнало досъдебно производство.  \r\nПрез следващите дни на различни места във водите и на брега на река Дунав били открити пет трупа – на три деца и двама млади мъже, които били разпознати от техни близки. Трупът на двегодишната дъщеря на едно от семействата мигранти не бил намерен до приключването на разследването по досъдебното производство. От заключението на изготвената съдебномедицинска експертиза е видно, че дете на тази възраст не би могло да оцелее във водите на реката, ако не му бъде оказана незабавна помощ, а такава липсвала. С оглед на теглото на дете на тази възраст, водата бързо би могла да го отнесе на голямо разстояние, а освен това тялото би могло да стане жертва на животни във водата.  \r\nСмъртта на шестимата иракски граждани е настъпила вследствие удавяне, след попадането им във водите на река Дунав. Причината за потъването на управляваната от подсъдимия С.М. лодка е претоварването й и липсата на необходими умения за добро управление на плавателен съд.  \r\nОсъдителната присъда е влязла в сила.", "date": "2019.05.28", "title": "Мъж е осъден на 6 години затвор за удавянето на шестима мигранти, които е превозвал през река Дунав"}
{"url": "http://www.focus-news.net/news/2019/05/28/2663542/korneliya-ninova-nachelo-na-bsp-spravka-agentsiya-fokus.html", "text": "Лидерът на БСП Корнелия Нинова бе избрана за председател на Националния съвет на партията на първото  заседание на 49-тия конгрес през май 2016 г. Нинова е председател на БСП в продължение на три години. Ето някои от акцентите в работата й за периода, в който е начело на партията :  Промените в партията и Устава.    \r\nЕдно от първите неща, които направи лидерът на БСП Корнелия Нинова бе да инициира промени в Устава на партията. На второто заседание на 49-тия конгрес в НДК промените в партийния устав бяха приети. От партията анонсираха, че Уставът е за повече демократичност, за ясни права и отговорности на всички партийни органи, за обновление и по-добрата организация. С Устава се разшири кръгът от хора, които вземат важните за партията. Съгласно новия устав председател на БСП няма да се избира от Конгреса, а пряко от членовете на партията. В името на равните права се въведе мандатност и за народните представители до 12 години. Ограничение от 2 мандата съществува за общинските и областните председатели, както и за председателя на партията. В свои изявления по повод уставните промени Корнелия Нинова заявяваше многократно, че промяната в България трябва да започне вътре в партията.  Резултатите на избори .  \r\nЗа три години, начело на БСП Нинова реализира една победа на избори. БСП с кандидат-президентската двойка Румен Радев и Илияна Йотова и под ръководството на Корнелия Нинова спечели президентските избори през 2016 г. Това бе първата победа на партията след 11 поредни загуби при предходни ръководства.  \r\nПрез март 2017 г. БСП не успя да победи ГЕРБ на парламентарния вот. Партията обаче удвои своите депутати от 39 на 80. При управлението на Нинова партията загуби и евровота на 26 май 2019 г. Въпреки това в Европейския парламент БСП ще прати един евродепутат повече от предходния мандат. Стана ясно също, че на евровота през 2019 г. БСП е пета по резултат в  европейското си социалистическо семейство.  Активност в парламента .  \r\nВ интервю за „Фокус“ преди да стане председател на партията Нинова обеща да направи от БСП в парламента „опозиция като юмрук“. През отделните сесии на 44-ото Народно събрание от БСП отчитаха голям брой питания, въпроси по време на парламентарен контрол. Групата бе инициатор и на редица разисквания. ПГ на „БСП за България“ обжалва в Конституционния съд и редица законопроекти и решения на Народното събрание. Сред тях бяха промените в Закона за защита на личните данни, бюджета на НЗОК, Закона за публичните финанси и още други.  \r\nРъководената от Корнелия Нинова ПГ на „БСП за България“ инициира три вота на недоверие към кабинета „Борисов“ 3. Първият бе за борба с корупцията, вторият - „Сигурност“, а третият на тема „Здравеопазване“. Трите вота не успяха да съборят правителството. От партията внесоха и редица законодателни инициативи в Народното събрание. Парламентът прие предложените от БСП промени в Наказателния кодекс, насочени срещу домашното насилие. Депутатите приеха и предложените от БСП промени в Закона за българските лични документи, с които се удължи срока на свидетелството за управление на МПС на хора с увреждания.  \r\nОт БСП предложиха изменения в Закона за отговорността на държавата и общините за вреди, промените в Закона за храните, промени в Закона за публичните финанси, в Закона за концесиите, в Закона за приватизация и следприватизационен контрол, в Закона за предучилищно и училищно образование. От партията бяха внесли предложения за избора на нов състав на ЦИК. ПГ на „БСП за България“ предложи да се разшири двойно обхвата на енергийните помощи с още 250 000 домакинства, осъвременяване на пенсиите и редица други предложения.  \r\nНа 17 февруари Националният съвет на БСП реши парламентарната група да напусне пленарна зала в знак на протест срещу приетите на среднощно заседание промени в Изборния кодекс. Вече повече от три месеца от партията не посещават заседанията на парламента. Това е най-дългото отсъствие на опозицията от пленарна зала. Преди това от БСП обявиха, че напускат парламента, когато тогавашният председател на Народното събрание Димитър Главчев отне думата на лидера на партията Корнелия Нинова и се върнаха, когато той подаде оставка. Същото се случи и за оставката на Валери Симеонов като вицепремиер. В рамките на петата сесия на 44-ото Народно събрание не присъстваше цялата парламентарна група, а само част от нея, заради обсъжданията на документа „Визия за България“.  „Визия за България“ .  \r\nНа 21 юли 2018 г. БСП представи своята алтернатива „Визия за България“, а след това я подложи на широко обществено обсъждане. Акценти на БСП в проектопрограмата при нейното представяне бяха свързани с модерното държавно управление, базирано но дигитализацията; икономическото развитие на България; регионалното развитие; здравеопазване; образование; сигурност и отбрана; външна политика и демографската криза. В проекта залягат теми като демографската криза и възможните мерки за справянето с нея, здравеопазването, образованието и науката, физическа култура и спорта, култура, гражданското общество, модерното управление, ефективната администрация и дигитализацията, националната сигурност, както и доходите на хората. Текстовете за регионалното развитие включват „Визия за Северозападна България“, „Визия за Родопите“, „Визия за Странджа и Сакар“, както и схема за осигуряване на безработица и интелигентни градове. Проектът засяга и фискалната и данъчната политика. Във „Визия за България“ намира място и темата за Истанбулската конвенция. Там се посочва, че бракът, семейството и отговорното родителство по законите на природата и тяхната закрила са постижения на цивилизацията и че Истанбулската конвенция не е конвенция против насилието срещу жени, а конвенция срещу фундаменти на европейската цивилизация.  Партийна телевизия .  \r\nЛидерът на БСП Корнелия Нинова обеща на членовете и симпатизантите на БСП да направи партийна телевизия. Българска свободна телевизия стартира на 26 януари 2019 г.", "date": "2019.05.28", "title": "Корнелия Нинова начело на БСП (Справка Агенция „Фокус“)"}
{"url": "http://www.focus-news.net/news/2019/05/28/2663548/sport-tsska-privleche-bivsh-italianski-natsional.html", "text": "ЦСКА се подсили с второ ново попълнение за деня. Официалният сайт на най-титулувания български отбор съобщи, че клубът е подписал 3-годишен договор с италианския полузащитник Диего Фабрини, който идва от елитния румънски Ботошани, където през изминали сезон има 31 мача с 5 гола и 5 асистенции. 29-годишният футболист е играл в Удинезе, Емполи, Милуол, Бирмингам и други. Той има и един мач за италианския национален отбор. По-рано днес „армейците“ привлякоха Денис Давидов от Спартак Москва, а вчера Тони Уот от шотландския Сейнт Джонстън.", "date": "2019.05.28", "title": "Спорт: ЦСКА  привлече бивш италиански национал"}
{"url": "http://www.focus-news.net/news/2019/05/28/2663549/kyustendil-upravitel-na-edna-ot-vodeshtite-firmi-v-grada-poluchi-pocheten-plaket-na-obshtinata-za-svoeto-daritelstvo-v-oblastta-na-kulturata.html", "text": "Управител на една от водещите фирми в Кюстендил получи почетен плакет на Община Кюстендил за своето дарителство в областта на културата. Това стана по време на заседанието на Общинския съвет, предаде репортер на  Радио „Фокус” – Кюстендил . Председателят на Общинския съвет Михаела Крумова връчи отличието на Байко Недялков. „Той освен, че е ръководител на едно от най-успешните предприятия на територията на общината, има нужната енергия и дух да дарява томове литература на Регионалната библиотека и на читалищата. Това му прави изключителна чест, защото без духовността и без четенето на литература, няма как да ограмотим децата си и да запазим този дух. Знаем, че това е много важно за да се съхрани ценностната система. Възхищавам се на такива хора, които в забързаното време, обръщат внимание и на културата”, каза Михаела Крумова. От своя страна Бойко Недялков благодари за връчения почетен знак. „За мен е изключително важно Кюстендил да просперира. С изключителна енергия се опитвам да направя всичко възможно, за да може нашият град да става все по-добро място за живеене”, каза Бойко Недялков. По думите му в предприятието ще отвори врати занималня за децата на служителите, но ако тази идея бъде успешна – занималнята ще бъде отворена за всички деца от града. \r\nВ рамките на сесията майката на 14-годишния Теодор Велинов поиска подкрепа за лечението на сина й от общинските съветници. В началото на заседанието на Общински съвет – Кюстендил беше предоставена думата на Светла Велинова, майка на 14-годишния Теодор Велинов, страдащ от тежко заболяване и нуждаещ се от лечение. „На 6 май се появи оттук от вътрешната страна на едното му бедро. Направихме рентгенография, взехме биопсия и тя доказа злокачествено заболяване на нашето дете. Касае се за остеосарком. След три дни започнахме химиотерапия, проведохме първия курс. В момента детето е в къщи. След планирания курс трябва да бъде извършена оперативна интервенция. За съжаление не се дават надежди, че може да бъде спасен крака на моето дете”, каза Светла Велинова. По думите й тя е започнала издирване на клиники в Германия, където това може да бъде предотвратено. Една клиника от Берлин е отказала помощ, защото няма места. Втората клиника, в която са изпратени документите, е в Дюселдорф. В рамките на пет дни ще бъде предоставена оферта от лечебното заведение. „Молбата ми към всички вас е да откликнете на нашата болка, да бъдете съпричастни. Дайте възможност на единственото ми дете да бъде лекувано в чужбина. Нека с ваша помощ, с помощта на всички наши съграждани да имаме тази възможност. Нека той да реализира своите мечти”, каза Светла Велинова. От своя страна кметът на Община Кюстендил Петър Паунов заяви, че вече са проведени разговори с областния управител на Кюстендил Виктор Янев и с народния представител Кирил Калфин. Ситуацията е обсъдена. „Когато постъпи офертата ще бъде направена връзка със здравното министерство и с ръководството на Националната здравноосигурителна каса. Наши представители ще бъдат на среща с ръководството, за да може по най-бързия начин да се търси сумата. От това ще зависи и нашата мобилизация след това. Ако по-рано постъпят данни, че трябва да тръгне нашият малък приятел, започваме да осигуряване средствата за пътуване и за настаняване. В тази болка най-важно е да се молим и да запретнем ръкави”, каза Петър Паунов. „Надявам се всеки от нас да направи каквото е по силите му. Съвсем наскоро Кюстендил показа, че милосърдието и добрината не са изчезнали”, каза Михаела Крумова, председател на Общински съвет – Кюстендил. \r\nВенцеслав ИЛЧЕВ", "date": "2019.05.28", "title": "Кюстендил: Управител на една от водещите фирми в града получи почетен плакет на Общината за своето дарителство в областта на културата"}
{"url": "http://www.focus-news.net/news/2019/05/28/2663553/aktsenti-v-sutreshniya-blok-dobro-utro-balgariya-po-radio-fokus-na-29-may.html", "text": "Малко повече от година от старта на нощния градски транспорт в София, успя ли да се докаже той в полза на столичани и как услугата ще бъде надградена? Повече ще научим от изпълнителния директор на Центъра за градска мобилност Христиан Петров.  \r\nСлед изборите за Европейския парламент и в очакване на изненадите, които вероятно преференциалният вот ще донесе, анализираме електоралните нагласи в страната. Какво място намират моралът и разкаянието в политическата ситуация след изборите? Тези и други въпроси коментираме с основателя на Института за модерна политика Борислав Цеков.  \r\nЩе гостуваме на един от зимните ни курорти, за да научим какви възможности предлага той за летен туризъм. Повече за плановете на Община Банско за следващите месеци ще научим от кмета Георги Икономов.  \r\nВ минутите след 09.00 часа обръщаме внимание на най-малките. Венцеслав Илчев от  Радио „Фокус“-Кюстендил  ще разкрие любопитни акценти от програма на Община Кюстендил за Деня на детето.  Тези и още теми - в сутрешния блок   на   от 06.00 до 10.00 часа на 29 май, с водещ Виктория Месробович - Кувенджиева.", "date": "2019.05.28", "title": "Акценти в сутрешния блок „Добро утро, България“ по Радио „Фокус“ на 29 май"}
{"url": "http://www.focus-news.net/news/2019/05/28/2663554/vitseprezidentat-iliyana-yotova-obsadi-problemite-pred-es-s-ministara-na-federalnite-i-evropeyskite-vaprosi-na-germanskata-provintsiya-hesen.html", "text": "Предизвикателствата пред Европейския съюз и резултатите от европейските избори обсъдиха вицепрезидентът Илияна Йотова и министърът на федералните и европейските въпроси на германската провинция Хесен Лусия Путрих. Това съобщиха от  прессекретариата на държавния глава . „Не се сбъднаха най-големите страхове, че ще спечелят тези, които са против Европа. Сега е необходим повече разум в политическите сили, които трябва ясно да разчетат посланията на европейските граждани“, изтъкна Илияна Йотова. От своя страна, Лусия Путрих изрази надежда, че победителите на евроизборите ще вложат усилията си за развитието на Европа.  \r\nМинистърът на федералните и европейските въпроси прояви интерес към позициите на вицепрезидента по редица теми от европейския дневен ред. Обсъдено бе избирането на новата Европейска комисия и нейния председател. Илияна Йотова очаква новата ЕК да бъде формирана чак в началото 2020 г.  Вицепрезидентът не изключва възможността да се появят нови кандидати за неин председател.  \r\n„Преди въпроса за постовете е въпросът за промяна в европейските политики“, изтъкна Илияна Йотова. Лусия Путрих посочи, че са необходими общи решения за политиката по миграция и убежища и политиката за сигурност, че е необходимо ясно разграничение между икономическите мигранти и търсещите закрила. „Не им достигна смелостта на евроинституциите да завършат мандата си с промяна на Дъблинския регламент и приемането на обща миграционна политика“, заяви Илияна Йотова. Вицепрезидентът посочи, че България като външна граница на ЕС е заинтересована от промяна на този регламент и поемане на отговорността за мигрантите и бежанците от всички страни членки. „Най-опасната тенденция е групирането на държави по интереси“, изтъкна Илияна Йотова.  \r\nВицепрезидентът изрази тревогата си от проявата на двойни стандарти в ЕС, което е една от основните причини за обезверяване на европейските граждани. „Двойни стандарти от качеството на храните до позицията на някои държави членки против приемането на България в Шенген, при положение че страната ни отдавна е изпълнила техническите критерии, а и пази много по-добре външните граници на съюза от други държави, които са членки на безвизовото пространство“, посочи Илияна Йотова.  \r\nНа срещата бе споделена общата позиция, че е необходима промяна при взимането на решения в Съвета на ЕС. За общо решение сега е необходимо абсолютно мнозинство, което често пъти блокира процесите. Лусия Путрих отбеляза, че тази стара процедура вече не може да се използва при 28 страни членки.  \r\nИлияна Йотова посочи необходимостта от ревизиране на Лисабонския договор, тъй като в него има твърде много регулации в сфери, където не са необходими, и липсва координация във важни политики като миграцията и сигурността. „Лисабонският договор не е веднъж завинаги даден, необходим е конструктивен диалог за промени“, отбеляза Лусия Путрих. Не на последно място бе изтъкната липсващата роля на Европейския съюз на международната сцена.", "date": "2019.05.28", "title": "Вицепрезидентът Илияна Йотова обсъди проблемите пред ЕС с министъра на федералните и европейските въпроси на германската провинция Хесен"}
{"url": "http://www.focus-news.net/news/2019/05/28/2663558/veliko-tarnovo-121-kucheta-i-136-kotki-sa-kastrirani-i-obezparaziteni-v-obshtinata.html", "text": "257 бездомни животни са кастрирани и обезпаразитени при голяма кампания, провела се на територията на Велико Търново и общината. Това съобщиха от пресцентъра на  Община Велико Търново . 121 от тях са кучета, а 136 – котки. Инициативата бе съвместно дело на Общината и фондация „Четири лапи“ и бе пета поред. Кучетата са обработени срещу тения, а на всички животни са поставени и ваксини против бяс.  \r\nПроцедурите бяха извършени от екип от висококвалифицирани ветеринарни лекари и обслужващ персонал. След провеждането им всяко животно е върнато в района, в който е било заловено. Експертите обясняват, че ако едно куче или котка не бъде обратно в своята територия, то последната се заема от две други.  \r\nКампанията е пример за успешното партньорство между местната власт и неправителствения сектор по обществено значими каузи. Инициативата бе част от политиките, които Община Велико Търново, чрез отдел „Околна среда“, провежда за овладяване на популацията на безстопанствени кучета и котки. \r\nКастрацията е най-хуманният начин за намаляване на броя на бездомните четириноги, а методът получава признание и от Световната здравна организация. В тази връзка Община Велико Търново уведомява, че от 3 юни във ветеринарната амбулатория към общинския приют за безстопанствени кучета започва безплатна кастрация както на улични шаровци и котки, така и на дворни. Предварително записване може да бъде направено на телефони: 062619502 и 062619522.", "date": "2019.05.28", "title": "Велико Търново: 121 кучета и 136 котки са кастрирани и обезпаразитени в общината"}
{"url": "http://www.focus-news.net/news/2019/05/28/2663552/24-info-makedoniya-naprezhenieto-prodalzhava-srabski-mig-29-preletya-nisko-nad-novi-pazar.html", "text": "Самолет „МиГ-29“ във вторник следобед е прелетял ниско по посока Косово, предава скопското електронно издание  „24 Инфо“ . \r\nКакто съобщава агенция ТАНЮГ, след акцията на специалните части на Косово срещу служители на Полицията на Косово в северната част на страната, президентът на Сърбия Александър Вучич приведе армията в пълна бойна готовност. \r\n„Ако се стигне до заплахи срещу реда и живота на хората в Северно Косово, нашата армия ще защити нашия народ“, заяви държавният глава. \r\nТАНЮГ съобщава още, че преди 14 часа (15 часа българско време) от казармата на сръбската армия в Кралево е започнала да излиза колона с военна техника. Също така, преди това в казармата е бил министърът на отбраната на Сърбия Александър Вулин. \r\nПревод и редакция:", "date": "2019.05.28", "title": "24 Инфо (Македония): Напрежението продължава: Сръбски „МиГ-29“ прелетя ниско над Нови Пазар"}
{"url": "http://www.focus-news.net/news/2019/05/28/2663550/", "text": "Съвместното явяване на ГЕРБ и СДС на евроизборите беше успешен ход и за двете формации. Това каза в предаването „Вече 30 години-времето е наше“ на  Радио „Фокус“  директорът на социологическа агенция „Сова Харис“ Васил Тончев. По думите му чистката, която ГЕРБ направи в редиците си преди старта на предизборната кампания, направи облика на партията по приемлив, а съвместното явяване със СДС даде допълнителна легитимация. „СДС е символът на единството в дясното пространство. Включването им към листата на ГЕРБ отне от гласовете на градската десница. Отливът, който видяхме и, който помогна на „Демократична България“ да прескочи процентовия праг, щеше да бъде още по-голям, ако не беше тази коалиция между ГЕРБ и СДС“, обясни той. Съюзът на демократичните сили претърпя ренесанс и успя да убеди избирателите, че има потенциал да участва в управлението, каза още Тончев. „Затръшването на вратата пред СДС от „Демократична България“ беше стратегическа грешка, за която ще имат поводи да се разкайват и в бъдеще. Това успешно партньорство между ГЕРБ и СДС има потенциал да продължи и занапред“, коментира още социологът.  \r\nВиктория МЕСРОБОВИЧ-КУВЕНДЖИЕВА", "date": "2019.05.28", "title": "Васил Тончев, „Сова Харис“: Съвместното явяване на ГЕРБ и СДС на евроизборите беше успешен ход и за двете формации"}
{"url": "http://www.focus-news.net/news/2019/05/28/2663551/komisiyata-za-finansov-nadzor-i-naznachena-rabotna-grupa-ot-eksperti-vazobnovi-rabotata-si-po-sistemata-bonus-malus.html", "text": "Комисията за финансов надзор (КФН) продължава работата си по създаването на система „бонус-малус“. Системата е за единни изисквания за коригирането на застрахователната премия, в зависимост от поведението на водача на моторното превозно средство, покрито от застрахователен договор за задължителна застраховка „Гражданска отговорност“ на автомобилистите, по чл. 490, ал. 5 от Кодекса за застраховането. Това съобщиха от пресцентъра на  КФН . \r\n„Бонус-малус“ е система, която персонализира премията, платена от застраховащия/потребителя, като взима предвид поведението на пътя и историята на претенциите. Основната идея, която стои зад „бонус-малус“, е да се възползват „добронамерените“ шофьори от премийни отстъпки и в същото време да се наказват „високо рисковите“ с повишаване на премиите. Експертите в работната група работят с убеждението, че това ще бъде стимул за отговорно поведение на пътя, което впоследствие ще допринесе за намаляването на броя на пътно-транспортните произшествия (ПТП).  \r\nКрайната и най-съществена цел на системата „бонус-малус“ е да коригира в дългосрочен пан поведението на участниците на пътя и да възпита във водачите на автомобили чувство за отговорност. Като резултат ще се подобри пътната безопасност и респективно целта е намаляване на броя на смъртните случаи и телесните наранявания. Фокусът на системата „бонус-малус“ поставя акцент върху пряката връзка между поведението на пътя и риска от причиняване на вреди от собственика/водача на автомобила.  \r\nНа база на предложенията на международен консултант, вече е сформирана нова работна група, която включва експерти от КФН, Министерство на вътрешните работи и Министерство на транспорта, информационните технологии и съобщенията. Създаденият експертен екип ще разработи няколко варианта за система, като целта е всеки един от тях да е максимално рационален и прагматичен, и да отчита в най-голяма степен нормалната житейска ситуация, свързана с управлението и използването на моторно-превозно средство (МПС). Вариантите ще бъдат представени и предложени за обществено обсъждане на гражданите, водачите и собствениците на моторни транспортни средства, както и на всички заинтересовани страни – правителствени, неправителствени организации и застрахователи.  \r\nРаботната група по системата „бонус-малус“ ще разработи вариантите в рамките на няколко месеца и ще има готовност да ги представи за обсъждане през есента на 2019 г.", "date": "2019.05.28", "title": "Комисията за финансов надзор и назначена работна група от експерти  възобнови работата си по системата „бонус-малус“"}
{"url": "http://www.focus-news.net/news/2019/05/28/2663560/tristranniyat-savet-ne-prie-promenite-v-naredbata-za-meditsinskata-ekspertiza.html", "text": "Националният съвет за тристранно сътрудничество не постигна съгласие по предложените от Министерството на здравеопазването промени в Наредбата за медицинската експертиза, предаде  БНТ . Промените предвиждат съпътстващите заболявания да се вземат предвид по-лесно от действащата наредба. В момента при определянето на експертното решение се взема предвид само основното заболяване. Само ако то носи поне 80 процента, а сборът на съпътстващите - поне 50%, на хората се дават и допълнителни 20%. Министерството предлага хората да получават 20% за съпътстващите, ако поне две от заболяванията са над 50 процента. \r\nМинистърът на здравеопазването Кирил Ананиев посочи, че според анализа на ведомството в действащата наредба има разпоредби, които работят срещу хората с увреждания, включително - и срещу децата с увреждания. Крайната оценка на увреждането не отговаря на реалното здравословно състояние и не дава и необходимите права на хората, съответстващи на здравословното им състояние. \r\nОт \"Подкрепа\" настояват предложението за 20 % да важи само за една диагноза с 50 и над 50 на сто неработоспособност. Според работодателите е нужна радикална промяна за оценка на функционалността на хората с увреждания. \r\nПромените бяха подкрепени от КРИБ, а от КНСБ заявиха, че дават право на правителството да поеме своята отговорност за промените, доколкото то ги прави в отговор на исканията на хората с увреждания.", "date": "2019.05.28", "title": "Тристранният съвет не прие промените в Наредбата за медицинската експертиза"}
{"url": "http://www.focus-news.net/news/2019/05/28/2663561/d-r-vyara-tserovska-kmet-na-obshtina-pernik-gerb-specheli-ubeditelno-s-3791-sreshtu-2676-za-nashite-oponenti-ot-bsp.html", "text": "В Перник ПП ГЕРБ спечели убедително с 37,91 % срещу 26,76 % за БСП. Това каза в интервю за предаването „Перничани – потомците на Кракра“ на Радио „Фокус“ кметът на Община Перник д-р Вяра Церовска. „Това е ясен резултат за това каква политика харесват перничани. Тук спечелихме изборите във всички общини поотделно - Перник,  Радомир,  Брезник, Земен. БСП води единствено в Община Ковачевци. Подкрепихме една реална и действаща политика, имахме листа от хора, които са европейски политици, които са започнали тази политика за България, защитават националните интереси и са разпознаваеми като такива. Ние имахме един ясен и близък диалог с евродепутатите. Много перничани можаха да видят политиката такава, каквато се прави в Брюксел. На нито едно от нашите тържества не отсъстваше представител на евродепутатите от ПП ГЕРБ. Мисля, че това ни помогна изключително много. Освен това най-важна е политиката, която прави правителството“, допълни кметът. Според д-р Вяра Церовска в някаква степен резултатът от изборите на регионално ниво отразява промените в региона по време на мандата.  \r\nРосица АНГЕЛОВА", "date": "2019.05.28", "title": "Д-р Вяра Церовска, кмет на Община Перник: ГЕРБ спечели убедително с 37,91 % срещу 26,76 % за нашите опоненти от БСП"}
{"url": "http://www.focus-news.net/news/2019/05/28/2663555/ramush-haradinay-za-zadarzhaneto-na-rusnaka-v-kosovo-vsichki-sme-nayasno-sas-stremezha-na-rusiya-da-destabilizira-regiona.html", "text": "Властите на Косово разглеждат делото на задържания във вторник сътрудник на Мисията на ООН в страната съгласно международните конвенции, отчитайки „руския стремеж за дестабилизация на региона“, заяви премиерът на Косово Рамуш Харадинай, цитиран от  РИА Новости . \r\n„Косовските структури ще разгледат делото на „руския дипломат“ в съответствие с международните конвенции. Косово и страните от региона са наясно с руските стремежи за дестабилизация на региона“, написа министър-председателят в „Туитър“. \r\nПревод и редакция:", "date": "2019.05.28", "title": "Рамуш Харадинай за задържането на руснака в Косово: Всички сме наясно със стремежа на Русия да дестабилизира региона"}
{"url": "http://www.focus-news.net/news/2019/05/28/2663556/sofiya-vremenno-e-ogranicheno-dvizhenieto-v-ednata-lenta-v-tunel-echemishka-na-am-hemus-v-posoka-sofiya-poradi-avariral-avtobu.html", "text": "Временно е ограничено движението в едната лента в тунел \"Ечемишка\" на АМ \"Хемус\", в посока София, поради аварирал автобус. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.28", "title": "София: Временно е ограничено движението в едната лента в тунел \"Ечемишка\" на АМ \"Хемус\", в посока София, поради аварирал автобу"}
{"url": "http://www.focus-news.net/news/2019/05/28/2663557/mrrb-44-mln-ot-op-regioni-v-rastezh-se-investirat-v-gabrovo-do-2020-g.html", "text": "Над 2000 училища, детски градини, ясли и образователни структури са ремонтирани в страната  с европейско финансиране по ОПРР през последните 9 години. Това обяви в Габрово заместник-министърът  на регионалното развитие и благоустройството и ръководител на Управляващия орган на ОПРР Деница Николова, съобщиха от пресцентъра на  МРРБ . В града заедно с кмета Таня Христова тя откри обновените училища „Васил Левски“ и „Св. Св. Кирил и Методий“. Учебните заведения са реновирани по проект „Инвестиции в съвременна образователна инфраструктура в община Габрово“ със средства по Оперативна програма „Региони в растеж“ 2014 - 2020. Общата стойност на проекта е 4 700 352,62 лв. Със средства от програмата в града вече са модернизирани и обновени всички училища и детски градини, информира заместник-регионалният министър.  \r\nДвете реновирани училища в общинския център са с изцяло обновена материално-техническа база, ново обзавеждане, включващо и интерактивни дъски за обучение. Въведени са мерки за енергийна ефективност от най-високо ниво, благоустроени са прилежащите дворове и спортни площадки, обновени са коридорите и инсталациите. Внедрена е интелигентна система, която следи нивото на въглероден диоксид в класните стаи и при достигане на определена стойност прозорците се отварят автоматично. Новост са и системите за отопление, видеонаблюдение и сигурност.  \r\nПо време на церемонията зам.-министър Николова и главният секретар на Министерството на образованието и науката Албена Михайлова засадиха по една японска вишна в дворовете на ремонтираните училища.    \r\nДеница Николова съобщи, че по линия на Оперативна програма „Региони в растеж“ в периода до 2020 г. в община Габрово се инвестират над 44 млн.лв. Освен учебните заведения, в града са ремонтирани и обособени нови паркове, модернизира се градската среда с нови улици, междублокови пространства. 13 млн. лв. от средствата са предвидени за пълна модернизация и обновяване на обществения транспорт. Отделно се реализират социални проекти за по-добра грижа за възвратни хора в нужда и деца в риск.  Със средства от ОПРР предстои и ремонт на Центъра за спешна медицинска помощ в Габрово и доставка на нови линейки. Заданието е част от проекта за модернизация на спешната помощ в страната, който се финансира със 163 млн. лв. от ОПРР. Очаква се мащабното обновяване на здравните центрове да се състои догодина.  \r\nОтделно в града се санират и жилищни блокове със средства от програмата, която финансира мерки за енергийна ефективност в жилищни сгради с до 35 апартамента в 39-те големи града на страната и 28-те по-малки населени места, бенефициети на програмата.", "date": "2019.05.28", "title": "МРРБ: 44 млн. от ОП „Региони в растеж“ се инвестират в Габрово до 2020 г."}
{"url": "http://www.focus-news.net/news/2019/05/28/2663565/smolyan-administrativniyat-sad-v-grada-otmeni-naredba-na-obshtinski-savet-zlatograd-za-upravlenie-na-otpadatsite.html", "text": "Административен съд – Смолян с Решение № 195/27.05.2019 г. по адм. дело № 104/2019 г., отмени по жалба на „Р. А.“ ЕООД гр. София, разпоредбата на чл. 53, ал.1 от Наредба № 5 за управление на отпадъците на територията на община Златоград, приета с Решение № Е-1059 от 26.05.2015 г. на Общински съвет – Златоград. Това съобщиха от  съда . \r\nВ мотивите си съдът приема, че с оспорваната разпоредба, се предвижда, че дейности по събиране, съхраняване, разкомплектоване, преработване и/или обезвреждане на ИУМПС имат право да извършват само лица, притежаващи съответното разрешение, издадено по реда на чл. 35 и чл. 67. Съгласно нормата на чл. 35, ал.2 от Закона за устройство на територията (ЗУО) разрешение не се изисква за: 1. събиране и предварително съхраняване на отпадъци на мястото на образуване, включително на отпадъци от черни и цветни метали (ОЧЦМ), излезли от употреба моторни превозни средства (ИУМПС) и дейности по разглобяване на употребявани автомобилни компоненти или на цели автомобили с цел получаване на части, детайли и вещества с последващото им съхранение и/или продажба. \r\nНормата на чл. 67 ЗУО предвижда изискването за  извършване на дейности по третиране на отпадъци да се издава след получаване на разрешение от директора на РИОСВ, но този ред е неприложим по отношение ИУМПС защото уредбата на събирането на такива отпадъци, съхраняване, разкомплектоване, преработване и/или обезвреждане подлежи на регистрационен режим. За такава дейност не се изисква разрешение. \r\nСъдът приема, че нормата на чл. 53, ал.1 от наредбата противоречи и на акт от по-висока степен, като въвежда по-рестриктивен режим за извършване на дейността от предвидения в ЗУО, поради което следва да бъде отменена като незаконосъобразна. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2019.05.28", "title": "Смолян: Административният съд в града отмени наредба на Общински съвет – Златоград за управление на отпадъците"}
{"url": "http://www.focus-news.net/news/2019/05/28/2663564/pregled-na-mezhdunarodnite-novini-do-18-chasa-agentsiya-fokus.html", "text": "Председателят на косовския парламент Кадри Весели посети село Чабер, община Зубин Поток, в Северно Косово, във вторник след операцията на спецчастите на Косово в района, в хода на която бяха задържани десетки косовски сърби, предава държавната  „Радио и телевизия Косово“  (RTK). \r\n„Посетих и говорих с жителите на село Чабер в община Зубин Поток днес, за да ги успокоя и да ги уверя, че държавата Косово продължава усилията си за установяване на върховенството на закона във всички части на страната. Ние никога няма да ги изоставим. Уверих ги, че с подкрепата на САЩ и западните съюзници ще успеем в изграждането на либерално-демократична държава, основана на върховенството на закона. Ще изградим държава, в която всички граждани ще живеят в покой и сигурност“, заяви Весели. \r\n*** Властите на Косово разглеждат делото на задържания във вторник сътрудник на Мисията на ООН в страната съгласно международните конвенции, отчитайки „руския стремеж за дестабилизация на региона“, заяви премиерът на Косово Рамуш Харадинай, цитиран от  РИА Новости . \r\n„Косовските структури ще разгледат делото на „руския дипломат“ в съответствие с международните конвенции. Косово и страните от региона са наясно с руските стремежи за дестабилизация на региона“, написа министър-председателят в „Туитър“. \r\n*** Самолет „МиГ-29“ във вторник следобед е прелетял ниско по посока Косово, предава скопското електронно издание  „24 Инфо“ . \r\nКакто съобщава агенция ТАНЮГ, след акцията на специалните части на Косово срещу служители на Полицията на Косово в северната част на страната, президентът на Сърбия Александър Вучич приведе армията в пълна бойна готовност. \r\n„Ако се стигне до заплахи срещу реда и живота на хората в Северно Косово, нашата армия ще защити нашия народ“, заяви държавният глава. \r\nТАНЮГ съобщава още, че преди 14 часа (15 часа българско време) от казармата на сръбската армия в Кралево е започнала да излиза колона с военна техника. Също така, преди това в казармата е бил министърът на отбраната на Сърбия Александър Вулин. \r\n***  Константинополският патриарх Вартоломей изпрати позитивни сигнали към Македонската православна църква-Охридска архиепископия (МПЦ-ОА), като заяви в интервю, че разглежда с любов искането на митрополит Стефан за признаване на МПЦ-ОА, предава скопският телевизионен  „Канал 5“ . \r\n„Църквата-майка разглежда всеки случай в духа на любовта и единството и винаги се стреми към духовна полза и спасение на вярващите“, заяви Вартоломей. \r\nТоплите послания на Вартоломей следват поредица от статии в сръбските медии, че СПЦ подготвя стратегия за продължаване на замразения диалог с МПЦ-ОА. \r\nПрез последните дни излязоха твърдения, че приоритетът на Сръбската църква в евентуалните преговори би бил статута на ПОА на епископ Йован Вранишковски. \r\nНо дори и след получаването на писмото-покана за продължаване на диалога, МПЦ-ОА няма да получи отговор веднага. Първо ще заседава Синода към средата на юни, както твърдят църковни източници, а след това се чака и отговорът на Константинополската патриаршия. \r\nЕкспертите твърдят, че натискът на Руската православна църква върху Вселенската патриаршия ще продължи с лобира към други православни църкви, като сръбската, но решението за Македония ще бъде положително, защото Фенер не се нуждае от консенсус. \r\n*** По време на полицейската акция в Северно Косово във вторник са задържани 19 души, 11 от които сърби, четирима албанци и четирима бошняци, заявиха на пресконференция за медиите от Специализираната прокуратура на косово и Полицията на Косово (ПК), предава сръбската агенция  Beta . \r\nСпециалният прокурор Сул Ходжа каза, че прокуратурата е чула и получила изявления от значителен брой свидетели, чиито показания са допринесли за осъществяването на днешното действие. \r\n„След година на дейност и събиране на доказателства, прокуратурата поиска разрешение от основния съд в Прищина да контролира заподозрени къщи и магазини“, каза той. \r\nДиректорът на Косовската полицейска инспекция Мирадия Келменди заяви, че в сътрудничество с ПК те са приложили оперативен план от основния съд, за да задържат няколко полицейски служители в северната част на Косово. \r\n„Арестуваните са заподозрени в престъпления, свързани с незаконен трафик на стоки, злоупотреба с официални правомощия и участие в или организация на престъпна група“, заяви Келменди, като добави, че в хода на акцията са извършени обиски на 12 локации. \r\nТя заяви, че е арестуван един капитан от ПК, три други лица и няколко полицейски служители. Иззети са различни вещи, които ще послужат като доказателства, като например, оръжия, технологично оборудване и определена сума пари. \r\nКелменди заяви, че разследването продължава и че с решението на прокурора всички арестувани са били задържани за 48 часа, а правата на всички задържани полицаи са били спрени. \r\nДиректорът на косовската полиция Расид Калай каза, че операцията е била успешна, че две лица са ранени с огнестрелно оръжие, а още трима души, всичките членове на ПК, също имат различни наранявания. \r\nСпоред него шестима цивилни, които са се събрали и са създали барикади в Зубин Поток, са били ранени. \r\nПо време на обиска на мястото, полицията е открила 11 огнестрелни оръжия. \r\nТой каза, че членът на ЮНМИК Рус и негов сътрудник, местен служител, са били задържани, защото са били част от барикадата срещу превозното средство на ЮНМИК в Зубин Поток. \r\n*** Москва осъди рязко задържането на руснак в Косово, предава  РИА Новости . \r\nВъв вторник сутринта служители на ROSU (спецназ на косовското МВР) влязоха на територията на населената със сърби северна част на Косово и задържаха около 30 души, включително сътрудник на мисията на ООН в Косово, гражданинът на Русия Михаил Краснощеков. Според последната информация, той е ранен. \r\n„Задържането е осъществено, независимо от това, че руснакът има дипломатически имунитет на сътрудник на ООН. Разглеждаме този скандален акт като поредна проява на провокационната линия на косовскоалбанската върхушка“, се казва в съобщението на руското външнополитическо ведомство. \r\nОт там поискаха от мисията на ООН да представи изчерпателна информация за случилото се, както и да предприеме усилия за освобождаването на Краснощеков. \r\nОсвен това, от Москва определиха поведението на косоварите като директно следствие от многогодишното угаждане от страна на ЕС и САЩ. \r\n„Косовските лидери вече са свикнали, че всички провокации ще им се разминат“, подчертават от МВнР в коментар за поредното изостряне на ситуацията по оста Белград – Прищина. \r\n***  Държавният глава на западната ни съседка Александър Вучич припомни за призивите на косовския президент Хашим Тачи за обединение с Албания, като увери, че „няма да има граница на Велика Албания на Копаоник“, предава  TACC . \r\nСърбия ще се бори за стабилност в региона и е готова да поддържа мир „на почти всяка цена\", поясни Вучич в обръщение към депутатите в парламента в Белград. \r\n„Ние ще поддържаме мир и стабилност на почти всяка цена, но сме наясно за какво лицемерие става въпрос. Тази сутрин, в 06:29 часа (07:29 часа българско време), аз, като главнокомандващ, дадох заповед за пълна бойна готовност. Ако се стигне до някаква по-сериозна заплаха за сигурността и живота на хората, нашата армия ще защити народа. Ще се борим за запазване на мира и стабилността, но ще бъдем напълно готови да защитим хората си в най-кратки срокове\", категоричен бе сръбският лидер. \r\n„Помнете, че нещо друго се случи предишния ден: президентът на временната администрация в Прищина Хашим Тачи призова Албания за обединение. Това означава, че те искат да установят албанско-сръбската граница на Копаоник. Моят отговор: няма да има граница на Велика Албания на Копаоник“, заяви Вучич.  \r\nПо-рано сръбският президент приведе армията в пълна бойна готовност заради изострянето на на ситуацията в Северно Косово. В сутрешните часове на деня спецчасти на Прищина влязоха в местните общини. Престрелка, при която пострадаха леко двама сърби. Косовските власти поясниха, че операцията е насочена срещу престъпността и призовава сърбите в страната към спокойствие. \r\n***  Москва изисква от Временната административна мисия на ООН в Косово (ЮНМИК) информация за задържания в Косово гражданин на Руската федерация. Това заяви говорителят на Министерството на външните работи на Русия Мария Захарова, предава  TACC . \r\nОфициалният представител на външнополитическото ведомство в Москва подчерта, че ще бъдат предприети мерки за освобождаването на руснака. \r\nПо-рано бе съобщено, че в хода на операцията, която се провежда на територията на Косово, е задържан руски гражданин от мисията на ООН в страната. Съответното бе обявено от държавния глава на Сърбия Александър Вучич. „Сред задържаните е руският гражданин Михаил Краснощенков, сътрудник на ЮНМИК. Информирахме за това руските органи“, заяви Вучич.  \r\nОт ЮНМИК съобщиха, че Краснощенков е настанен в болница в Митровица с наранявания. Не се уточнява състоянието му. \r\nAlo.rs предаде, че руснакът е бил „ударен от спецчастите на косовската полиция“, след като са го чули, че „разговаря със сърби на сръбски език“. \r\n***", "date": "2019.05.28", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/05/28/2663567/bivshiyat-direktor-na-istoricheski-muzey-iskra-d-r-kosyo-zarev-predstavya-nova-kniga-za-istoriyata-na-praznika-na-rozata-v-kazanlak.html", "text": "Нова книга за историята на  Празника на розата в Казанлък ще бъде представена на 29 май, предаде кореспондент на  Радио „Фокус” . Неин автор е д-р Косьо Зарев, бивш директор на Исторически музей „Искра”, който се занимава с история на розопроизводството и празника на розата от 1968 г. Той прави и първата музейна сбирка, свързана с розопроизводството като поминък на казанлъчани. „Успях през тези години да събера много интересни данни и да покажа, че празникът на розата е самобитен. Той е нещо уникално“, каза д-р Зарев. „Самите изследвания показват, че празникът пръв път е създаден в Казанлък. Борба между Карлово и Казанлък няма. Данните, които ние намерихме показват, че в Карлово празникът се прави три години по-късно от този в Казанлък - през 1906г. Другото, което е много интересно е, че през 1970г. от Съвета за култура от Карлово идват в Казанлък да питат как се прави празникът. И пак три години след това беше направен празник на розата в Карлово по подобие на нашия“, заяви д-р Зарев. \r\nТой подчерта, че в продължение на 40 години е работено по темата каква е тракийската роза , защо тя е била известна в цяла Тракия и Гърция, а тук  няма никакви сведения за нея. Благодарение на нумизмати от София, които изследват тракийската нумизматика, е намерена  тракийската роза на монети. „За мен вече беше ясно, че сведенията за нея са верни.  Ние трябва да подчертаваме, че Казанлък е мястото на тракийската роза. За нас тя е толкова важна, защото тръгваме от тракийската и стигаме до казанлъшката роза. Това е историята“, поясни д-р Косьо Зарев.   \r\nВ книгата си за историята на Празника на розата в Казанлък д-р Зарев проследява и появата на персонажи в него като Царица Роза и нейния избор през годините, както и този на Цар Севт III. \r\nСлавяна ГАЙДАРОВА", "date": "2019.05.28", "title": "Бившият директор на Исторически музей „Искра” д-р Косьо Зарев представя нова книга за историята на Празника на розата в Казанлък"}
{"url": "http://www.focus-news.net/news/2019/05/28/2663568/predstoyashti-mezhdunarodni-sabitiya-za-29-may-agentsiya-fokus.html", "text": "*** Очаква се разговорите между венецуелските власти и опозицията да продължат \r\n*** Лидерите от ЕНП се срещат след европейските избори \r\n*** Европейските лидери ще проведат разговори след изборите за ЕП \r\n*** Протест срещу десните след европейските избори \r\n*** Визита на руския външен министър Сергей Лавров \r\n***", "date": "2019.05.28", "title": "Предстоящи международни събития за 29 май (Агенция „Фокус“)"}
{"url": "http://www.focus-news.net/news/2019/05/28/2663569/plovdiv-s-bogata-programa-v-grada-shte-bade-otbelyazan-mezhdunarodniyat-den-na-deteto-1-yuni.html", "text": "С богата програма в Пловдив ще бъде отбелязан Международният ден на детето – 1 юни, съобщиха за  Радио „Фокус“-Пловдив  от Общината. Изненадите започват още на 31 май (петък) с концерти и музикални представления на сцена на пл. „Стефан Стамболов“. От 12.00 до 14.00 часа момичетата от „Ненси денс“ ще направят представление на модерни хореографски танци. От 16 до 18.00 часа деца ще изявяват своите артистични умения на сцената, където ги очакват и много награди. От 18.00 до 19.00 часа пловдивчани ще бъдат изненадани с флашмоб с участие на майки и бебета. От 19.00 до 20.00 е концертът на Общински детски комплекс – Пловдив. \r\nНа 1 юни (събота) от 10.00 часа „БГ Бъди активен“ организира детски празник на физическата активност отново на пл. „Стефан Стамболов“. От 10.30 ще се проведе „танцуващо шествие“ на приказните герои от „Червената шапчица“. То ще започне от площад „Римски стадион“, ще премине по Главната улица и ще стигне до „Виенския павилион“ в „Цар Симеоновата градина“, където от 11.30 програмата продължава с концерт на ФТА „Иглика“ на ОДК – Пловдив. От 11.00 часа в Цар-Симеоновата градина Комплексът за социални услуги за деца и семейства както всяка година организира интересна музикална детска програма. Отново в 11.00 часа на бул. „Марица“ № 21 театър „Хенд“ заедно с фондация „За нашите деца“ организират празник на децата. От 12.00 до 13.30 часа лекарите от VІ-та клиника, заедно с Община Пловдив ще проведат благотворително мероприятие на сцената на пл. „Стефан Стамболов“ за събиране на средства за нова сграда на Детската клиника. От 16.00 до 18.00, отново на сцената на пл. „Стефан Стамболов“ е забавната програма за деца „Талантино“. \r\nПразникът ще завърши със забавната програма „Вълшебно лято“ на пл. „Стефан Стамболов“ от 18.30 до 19.30 часа. Огромна торта ще подслади всички присъстващи.", "date": "2019.05.28", "title": "Пловдив: С богата програма в града ще бъде отбелязан Международният ден на детето – 1 юни"}
{"url": "http://www.focus-news.net/news/2019/05/28/2663562/rtk-kosovo-kadri-veseli-poseti-severno-kosovo-za-da-uspokoi-grazhdanite.html", "text": "Председателят на косовския парламент Кадри Весели посети село Чабер, община Зубин Поток, в Северно Косово, във вторник след операцията на спецчастите на Косово в района, в хода на която бяха задържани десетки косовски сърби, предава държавната  „Радио и телевизия Косово“  (RTK). \r\n„Посетих и говорих с жителите на село Чабер в община Зубин Поток днес, за да ги успокоя и да ги уверя, че държавата Косово продължава усилията си за установяване на върховенството на закона във всички части на страната. Ние никога няма да ги изоставим. Уверих ги, че с подкрепата на САЩ и западните съюзници ще успеем в изграждането на либерално-демократична държава, основана на върховенството на закона. Ще изградим държава, в която всички граждани ще живеят в покой и сигурност“, заяви Весели. \r\nПревод и редакция:", "date": "2019.05.28", "title": "RTK (Косово): Кадри Весели посети Северно Косово, за да успокои гражданите"}
{"url": "http://www.focus-news.net/news/2019/05/28/2663559/hashim-tachi-reshenieto-na-vuchich-da-postavi-armiyata-v-boyna-gotovnost-e-populizam.html", "text": "Президентът на Косово Хашим Тачи оцени, че решението на сръбския му колега Александър Вучич да постави армията на Сърбия в пълна бойна готовност е популистко, предава белградската медия  „Б92“ . \r\n„Президентът на Сърбия знае много добре, че не може да се движи към Косово. Това е нещо невъзможно и невъобразимо, и той е убеден в това, но във всеки случай, косовските институции, включително Косовските сили за сигурност, са в състояние на готовност. Популистките изявления не са заплаха за война, а са за вътрешно ползване, за да получи възможно най-големи симпатии в Сърбия“, заяви Тачи. \r\nСлед края на заседанието на косовския Съвет за национална сигурност, държавният глава коментира и задържането на руснак по време на акцията на спецчастите в Северно Косово, като заяви, че той е бил „маскиран със статута на дипломат“ и е имал за цел да възпрепятства полицията. \r\nПревод и редакция:", "date": "2019.05.28", "title": "Хашим Тачи: Решението на Вучич да постави армията в бойна готовност е популизъм"}
{"url": "http://www.focus-news.net/news/2019/05/28/2663563/veliko-tarnovo-gorna-oryahovitsa-se-prekloni-pred-pametta-na-geroite-na-grada.html", "text": "С поднасяне на венци и цветя пред паметниците в центъра на града започна Денят за почит и преклонение пред героите на Горна Оряховица, съобщиха от пресцентъра на  Общината . Всяка година на 28 май горнооряховчани почитат загиналите във войните свои съграждани. На този ден през 1876 г. в центъра на Горна Оряховица е обесен Георги Измирлиев – Македончето, който е бил помощник на апостола Стефан Стамболов и военен ръководител в Първи търновски революционен окръг по време на Априлското въстание. 25-годишният революционер сам слага примката на шията и си увисва на бесилото с думите „Сладко е да се умре за свободата на Отечеството”. Днес тези думи са изписани на паметника на Георги Измирлиев, който е един от символите на Горна Оряховица. \r\n„Нека днес да почетем всички наши герои, да помним и да предаваме тяхното дело на следващите поколения”, каза директорът на Историческия музей Пламен Мадемов. Венци и цветя бяха поднесени в Алеята на възрожденците в парк „Христо Ботев” и пред Паметния знак на загиналите във войните горнооряховчани от ръководството на Общината, от политически партии, организации, граждани. На почетен караул пред паметниците застанаха учениците от 7 Гвардейски ученически отряд на СУ „Вичо Грънчаров“. \r\nДенят за почит и преклонение ще завърши с тържествена заря-проверка. Тя ще започне в 21.00 ч. на пл. „Георги Измирлиев“.", "date": "2019.05.28", "title": "Велико Търново: Горна Оряховица се преклони пред паметта на героите на града"}
{"url": "http://www.focus-news.net/news/2019/05/28/2663572/inzh-boyan-todorov-zam-kmet-shumen-predstoi-skoro-da-bade-otkrito-smetishteto-za-opasni-otpadatsi.html", "text": "Предстои скоро да бъде открито сметището за опасни отпадъци, заяви инж. Боян Тодоров, заместник-кмет на Шумен с ресор „Строителство и екология“, по време на представянето на новата техника за Общинско предтприятие „Чистота“, предаде репортер на  Радио „Фокус“-Шумен . „То е първото в страната. Това, което беше ангажимент на Община Шумен по изграждането му е приключено,  в момента се провеждат обучения на персонала, като до  две седмици очакваме да го открием официално . То е изградено по програма на Предприятието за управление на дейностите по опазване на околната среда (ПУДООС), по пилотен проект. и е първото в страната“, заяви инж. Тодоров.  \r\nПо проекта депа за опасни отпадъци се изграждат в още четири града. Инж. Тодоров добави, че колите, с които ще се събират и извозват опасните отпадъци вече са доставени. Площадката на сметището се намира на изхода на Шумен в посока Варнана бул. „Симеон Велики“.  „Ще се събират опасни отпадъци, бои, киселини, лекарства, торове, препарати и др., такива отпадъци, които са трудно разградими, които не могат да се изхвърлят в битовите контейнери, в канализацията, или да се запръстяват“, каза още инж. Тодоров. За събирането на опасните отпадъци граждани и фирми могат да подават заявки, като ще се организират и кампании. За граждани услугата ще бъде безплатна. \r\nИвелина ИВАНОВА", "date": "2019.05.28", "title": "Инж. Боян Тодоров, зам.-кмет Шумен: Предстои скоро да бъде открито сметището за опасни отпадъци"}
{"url": "http://www.focus-news.net/news/2019/05/28/2663573/kyustendil-obshtinskiyat-savet-prie-izmenenie-na-deystvashtata-naredba-za-opazvane-na-zelenata-sistema-na-teritoriyata-na-obshtinata.html", "text": "Общинският съвет в Кюстендил прие по време на заседанието си изменение на действащата наредба за опазване на зелената система на територията на общината, предаде репортер на  Радио „Фокус” – Кюстендил . С наредбата се забранява пускането за паша на домашни животни в паркове, зелени площи, цветни фигури и детски площадки. Въвежда се текст за забрана за косене на трева в паркове, зелени площи, цветни фигури и зелени площадки, без разрешение.  \r\nБеше приета и програма за овладяване на популацията на безстопанствените кучета на територията на община Кюстендил до 2023 година. В програмата е посочено, че по груби данни броят на безстопанствените кучета на територията на община Кюстендил варира между 600 и 800. Въпреки усилията, които общинска администрация и служителите на приюта за безстопанствени кучета край село Радловци полагат броят на кучетата не намалява с нужното темпо, като основната причина продължава да се корени в безотговорното отношение на собствениците на домашни кучета, допускащи безконтролното им размножаване и последващого изхвърляне на улицата на малките кучета.  \r\nВ рамките на заседанието бяха гласувани и докладни записки, касаещи подпомагане на футболния клуб „Ботев-Лозно“, както и на отбора „Млад огнеборец“ на Езикова гимназия „Д-р Петър Берон“ за участие в републиканско състезание в курортен комплекс „Албена”. Съветниците отпуснаха финансова помощ на храм „Св. Георги“ в село Буново.  \r\nБеше подкрепено предложението за закупуване и даряване на хладилна техника за отделението по трансфузионна хематология към болницата в града. Гласувана беше и докладна записка относно финансово подпомагане по остри здравословни и социални причини на жители от Община Кюстендил. \r\nВенцеслав ИЛЧЕВ", "date": "2019.05.28", "title": "Кюстендил: Общинският съвет прие изменение на действащата наредба за опазване на зелената система на територията на общината"}
{"url": "http://www.focus-news.net/news/2019/05/28/2663571/predstoyashti-sabitiya-v-stranata-za-29-may-agentsiya-fokus.html", "text": "*** \r\nОт 20.00 часа президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение, който ще се състои в Дом 2 на резиденция „Бояна“.  \r\n*** \r\nОт 15.00 часа в зала 6 на НДК председателят на Народното събрание Цвета Караянчева ще награди медици, отличени в инициативата „Лекарите, на които вярваме“. \r\n*** \r\nОт 14.30 часа в зала „Договори“ на Министерството на външните работи министрите Екатерина Захариева и Росен Желязков ще валидират юбилейна марка в чест на 140 години от създаването на МВнР. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 12.00 часа ще започне седмичното заседание на Министерския съвет. \r\n*** \r\nОт 09.30 часа 9 състав на Специализирания наказателен съд ще гледа делото срещу Петър П., обвинен в трафик на хора.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Румен Р. и др., обвинени в участие в организирана престъпна група.  \r\n*** \r\nОт 10.30 часа в галерия „Сердика“ ще бъдат представени резултатите от работата по Пътеводителя за добри европейски практики, които целят положителна промяна и повишаване на толерантността към различни общности чрез изкуство. \r\n*** \r\nОт 10.30 часа във Военния клуб, на бул. „Цар Освободител“ 7, централна зала, Фонд на фондовете ще подпише договор с избрания фонд мениджър по Фонд за рисков капитал - „Морнингсайд хил“. \r\n*** \r\nОт 11.00 часа в институцията на омбудсмана на ул. „Георг Вашингтон“ № 22 омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. \r\n*** \r\nОт 11.00 часа в клуб „Перото“ в НДК ще се проведе пресконференция на Национална мрежа за децата на тема „Кой носи отговорност за политиките за децата и семействата в България?“. \r\n*** \r\nОт 11.00 часа в зала Запад в Народното събрание ще се проведе пресконференция на партия ВОЛЯ.  \r\n*** \r\nОт 11.00 часа в залата на Националния пресклуб на БТА ще започне пресконференция за откриването на международно изложение за тежкотоварни автомобили TRUCK EXPO 2019.   \r\n*** \r\nОт 11.00 часа в Конферентната зала на Дома на Европа (ул. \"Г.С. Раковски № 124\") ще се състои представянето на онлайн ръководство по човешки права за България, изготвено от изследователи и експерти на Българския хелзинкски комитет. \r\n*** \r\nОт 13.00 часа в София Хотел Балкан, зала „Сердика“, ще се проведе експертната дискусия: „Сигурност на електроенергийните доставки и нов регулаторен модел за въглищните централи“, част от поредицата Energy Managers’ Forum. \r\n*** \r\nОт 13.00 часа в клуб „Перото“ в НДК ще се проведе пресконференция на Национална мрежа за децата на тема „Кой носи отговорност за политиките за децата и семействата в България?“. \r\n*** \r\nОт 13.00 часа в Националния етнографски музей ще се проведе медийна среща преди откриването на гостуващата от Република Сръбска, Босна и Херцеговина изложба „Змиянска везба“. Откриването за широка публика, но без официалните лица, е предвидено за същия ден от 18.00 часа. \r\n*** \r\nОт 13.00 часа 11 състав на Специализирания наказателен съд ще гледа молба за изменение на мярка срещу Цветомир М., Бойко Г. и др., обвинени в контрабанда.  \r\n*** \r\nОт 13.30 часа 9 състав на Специализирания наказателен съд ще гледа делото срещу Златко К., Виктор М. и др., обвинени в участие в организирана престъпна група.  \r\n*** \r\nОт 14.00 часа 11 състав на Специализирания наказателен съд ще гледа делото срещу Андриан  \r\nСт., обвинен в участие в организирана престъпна група.  \r\n*** \r\nОт 14.00 часа в Студио „Музика“ на зала „България“ ще се проведе пресконференция по повод новия 91-ви сезон на Софийската филхармония.  \r\n*** \r\nОт 18.00 часа в галерия „София“ на Столична библиотека ще бъде открита първата самостоятелна изложба живопис на Лилия Мавлова „Проявление“. \r\n*** \r\nОт 18.00 часа в зала „Надежда” на Столична библиотека доц. д-р Людмил Георгиев ще представи снимки и видеоматериали и ще сподели свои впечатления и преживявания от участието си в международната туристическа регата ТИД.  \r\n*** \r\nОт 18.30 часа в Аулата на университета, ще бъдат отличени най-добрите студенти в цели 11 категории. \r\n*** \r\nОт 18.30 часа в ателие-книжарница „Къща за птици” (София, ул. Проф. Асен Златаров 22) ще се състои Майското издание от поредицата библейски беседи „Книгата на книгите“. \r\n*** \r\nОт 17.00 часа в Градската художествена галерия в Белоградчик ще се открие първия по рода си Салон за наивистично и интуитивно изкуство \r\n*** \r\nОт 10.30 часа в зала 101 на Община Благоевград ще се проведе встъпителна пресконференция по проект BG16RFOP001-5.001-0051 „Резидентни услуги за деца и младежи“, Оперативна програма „Региони в растеж“ 2014-2020 г., приоритетна ос 5 „Регионална социална инфраструктура“, процедура BG16RFOP001-5.001 „Подкрепа за деинституционализация на грижите за деца“.  \r\n*** \r\nОт 17.00 часа в зала „Яворов“ започва фестивалът „Дни на детското творчество“. \r\n*** \r\nОт 19.00 часа в Културен център- Чаковец, Хърватия ще се представи концерт на Ансамбъл „Пирин“. \r\n *** \r\nОт 10.00 часа на централен плаж Поморие ще се състои Държавно първенство по плажен хандбал – мъже  и жени. \r\n*** \r\nВ 11.00 часа в Заседателната зала на Община Бургас  ще се проведе пресконференция във връзка с провеждането на Международния турнир по спортни танци „Купа Бургас“. \r\n*** \r\nОт 16.30 часа на открита сцена \"Охлюва\" в Морската градина ще се състои тържественото награждаване на участниците в общинското състезание по български език за трети клас \"Език свещен на моите деди\". \r\n*** \r\nОт 18.00 часа в Арт галерия ,, Ателие ЕР \" художничките Лидия Кунева и Лора Янева ще представят съвместна изложба живопис.  \r\n*** \r\nОт 19.00 часа в Дом на народната Армия (ДНА) ще бъде представен спектакълът \"Вечеря с приятели\". \r\n*** \r\nОт 13.30 часа в Окръжен съд – Варна ще бъде гледано делото за убийство на 35-годишен мъж по особено мъчителен начин. \r\n*** \r\nОт 17.00 часа в Младежкия дом ДЮТ „Златно ключе” ще представи „Съвременна българска проза”, като част от МЛФ „Варна Лит“ 2019.  \r\n*** \r\nОт 18.30 часа в Градска художествена галерия „Борис Георгиев“ – Варна ще бъде връчена първата Европейска литературна награда за роман „Димитър Димов“. За престижния приз, който бе учреден през 2018 г. по повод тазгодишното отбелязване на 110 години от рождението на видния български писател, се борят авторите Дмитрий Глуховски, Добромир Байчев, Жером Ферари, Саулюс Шалтянис и Тайе Селаси, а четирима от тях ще присъстват лично на церемонията в Морската столица. \r\n*** \r\nОт 19.00 часа, в рамките МЛФ „Варна Лит“ ще се проведе литературния панел „Истории vs. Литература” с участието на Томас Макгонигъл, Захари Карабашлиев и доц. Пламен Дойнов. \r\n*** \r\nОт 17.00 часа в Регионалния исторически музей ще бъде открита изложбата „Духът на Христо Ботев в изкуството и литературата“. \r\n*** \r\nОт 18.00 часа в Градската концертна зала ще бъде представен филмът „Непобедимият генерал Владимир Вазов“.  \r\n*** \r\nОт 09.00 часа в залата на МБАЛ „Никола Василиев” ще се проведе Общо събрание на акционерите. \r\n*** \r\nОт 19.00 часа на откритата сцена пред Община Враца ще започне концерт на „Тоника СВ“. \r\n*** \r\nОт 19.00 часа в Театрален салон „Георги Русев“ ще се състои „Мемоарите на един Въргал“ - авторски спектакъл на Владислав Карамфилов – Въргала.  \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Аладин и вълшебната лампа\".  \r\n*** \r\nВ 10.00 часа кметът на Пловдив Иван Тотев ще направи инспекция на реконструкцията на площад Централен..  \r\n*** \r\nОт 11.00 часа в Заседателната зала на Община Пловдив, (пл. Ст.Стамболов№1) ще се проведе пресконференция по повод предстоящото 13-то издание на Международния фестивал за театър и съвременен танц „Черната кутия“, който ще се проведе от 31 май до 6 юни 2019 г..  \r\n*** \r\nОт 11.00 часа в зала № 2 на Комплекс за социални услуги за децата и семейства, ул. \"Неофит Бозвели\" № 38 ще се проведе пресконференция на тема: Национална мрежа за децата пита кой носи отговорност за политиките за дец;ата и семействата в България.  \r\n*** \r\nВ 16,30 часа в 13 палата на Международен панаир Пловдив е официалното откриване на Европейското първенство по фехтовка за младежи до 23 години \r\n*** \r\nОт 10.00 часа в отделението по \"Палиативни грижи\" на КОЦ-Русе ще се проведе пресконференция на тема: „Превенция срещу рака на кожата. Какво трябва да знаем при употребата на различна слънцезащитна козметика през лятото? Увеличават ли се или намаляват случаите на злокачествени новообразувания по кожата в Русе, Разград и Силистра?“. \r\n*** \r\nОт 14.00 часа в спортна зала   „Величко Чолаков“  ще се проведе спортно състезание „Спортът е по-добрия начин децата да пораснат“ като част от Плана за действие по Националната стратегия за младежта  (2010-2020). \r\n*** \r\nОт 13.00 часа в Регионална библиотека „Николай Вранчев“ - гр. Смолян ще се състои „Краезнанието – отговорност към миналото и поглед към бъдещето“ – юбилейна конференция. \r\n*** \r\nОт 10.00 часа Къщата на архитекта, ул. „Сава Силов“  37,  ще се проведе „Детство в КВАРТАЛА” - IV-то издание - „Картоненият град“, творческа работилница. \r\n*** \r\nОт 10.00 часа на ул.”Шопова могила” № 2, ще се проведе Областният етап на 17-ото ученическо състезание \"Защита при бедствия, пожари и извънредни ситуации” - Стара Загора ‘2019. \r\n*** \r\nОт 18.00 часа в Къщата на архитекта, ул. „Сава Силов“  37,  ще се състои Прожекция на филма “Building with awareness” (английска  версия). \r\n*** \r\nОт 19.00 часа в Античен Форумен комплекс „Августа Траяна“ ще се състои концерт хепънинг „Заедно срещу дрогата“.  \r\n***   \r\nОт 13.00 часа в Пресклуба на БТА в Шумен ще се състои пресконференция на тема Национална мрежа за децата пита: Кой носи отговорност за политиките за децата и семействата в България?  \r\n***   \r\nОт 14.00 часа в Областен информационен център ще се състои официалната церемония по награждаване на победителите в Националния онлайн конкурс за предприемачи \" Имам бизнес идея!\".", "date": "2019.05.28", "title": "Предстоящи събития в страната за 29 май (Агенция „Фокус“)"}
{"url": "http://www.focus-news.net/news/2019/05/28/2663575/sport-i-leonardo-napusna-milan.html", "text": "Вече бившият спортен директор на Милан Леонардо последва примера на Дженаро Гатузо и напусна клуба. Новината бе съобщена в официалния сайт на “росонерите”, като клубното ръководство е приело оставката на бразилеца. От Милан благодариха на Леонардо за приноса му към развитието на проекта, който клубът следва и му пожелаха успех в бъдещата му работа.", "date": "2019.05.28", "title": "Спорт: И Леонардо напусна Милан"}
{"url": "http://www.focus-news.net/news/2019/05/28/2663574/api-vazstanoveno-e-dvizhenieto-v-tunel-echemishka-na-am-hemus-v-posoka-sofiya.html", "text": "Възстановено е движението в тунел „Ечемишка“ на АМ „Хемус“, в посока София. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.28", "title": "АПИ: Възстановено е движението в тунел „Ечемишка“ на АМ „Хемус“, в посока София"}
{"url": "http://www.focus-news.net/news/2019/05/28/2663576/ep-evropeyski-izbori-2019-kakvo-sledvai.html", "text": "\"Нещо като нищо друго на света, нещо уникално – това е Европейският съюз\", каза Ингрид Шикова по време на дискусията \"Евроизбори 2019: сега накъде?\", организирана от Бюрото на Европейския парламент днес, съобщава пресслужбата на  Европейския парламент . \r\nНа фона на предстоящата неформална среща на върха на държавните и правителствените ръководители от ЕС в Брюксел тази вечер, Бюрото на Европейския парламент в България организира дискусия на тема \"Евроизбори 2019: какво следва?\", посветена на резултатите от евровота и отражението на новия състав на Парламента върху бъдещата му работа. Водещ на дискусията беше известният български журналист Кирил Вълчев.  \r\nВ Дома на Европа в София проф. Ингрид Шикова, преподавател в СУ “Св. Климент Охридски\" и експерт в областта на политиките на ЕС, Владимир Шопов, политолог, и Марчела Абрашева, регионален директор на агенция Кантар България, коментираха избирателната активност, вероятните сценарии за ново разпределение на силите сред европейските политически семейства и как резултатите от отминалите европейски избори ще променят европейския политическия пейзаж.  \r\nПроф. Ингрид Шикова заяви, че \"предстои упорита и ежедневна работа за европейското обединение и добруването на европейците\" и всеки избран евродепутат трябва да го има предвид, а избирателите са дали ясен сигнал, че \"искат Европа\". \"Европейският съюз трябва да преоткрие своята мисия, а тя е \"Европа, която защитава\", добави тя.  \r\nПолитологът Владимир Шопов смята, че един от основните резултати от отминалите избори е \"промяна в относителната тежест на европейските институции\" като при наличието на един по-фрагментиран Европейски парламент от голямо значение ще бъдат личността, която ще го оглави, както и кой ще заеме поста на председател на Европейския съвет.  \r\nСпоред социологът Марчела Абрашева европейските избори показаха, че \"не всеки критичен поглед върху Европейския съюз означава евроскептицизъм; не всяко критично мнение означава, че Европейският съюз се разпада\". Относно ниската избирателна активност в България Марчела Абрашева коментира, че \"България е една от страните с най-висока подкрепа на еврочленството – и в ценностен, и в прагматичен смисъл. Колкото по-бързо българският обществен дебат излезе от говоренето, че ние сме малка страна и от нас нищо не зависи и следователно няма мотивация да се гласува, толкова по-бързо ние ще можем да променим тази картина\".     \r\nЗапис на дискусията може да гледате на сайта на Бюрото на Европейския парламент.", "date": "2019.05.28", "title": "ЕП: Европейски избори 2019: какво следва?"}
{"url": "http://www.focus-news.net/news/2019/05/28/2663579/veliko-tarnovo-blagotvoritelen-bazar-pod-nadslov-ot-detsata-za-detsata-shte-se-provede-v-grada.html", "text": "Благотворителен базар под надслов „От децата за децата“ ще се проведе във Велико Търново. Инициативата е на сдружение „Младежки форум 21 век“. Събраните средства ще бъдат дарени за лечението на 18-годишната Никол Владкова, която страда от тежко заболяване, за чието лечение са нужни суми, които семейството й не може да осигури. Това каза пред журналисти Иванина Янкова, ръководител на сдружението, предаде репортер на  Радио „Фокус“ – Велико Търново . Тя уточни, че проявата се организира за втора поредна година. Базарът ще бъде подреден във фоайето на МДТ „Константин Кисимов“ на 31 май, от 17.00 часа (час преди концерта по случай 50-годишния юбилей на Младежкия дом). „Идеята ни е да покажем нашата съпричастност към семейството на Никол и да дадем своя принос като хора за събирането на средства, за да може едно кадърно и талантливо дете да оздравее и да води пълноценен живот“, допълни Иванина Янкова. Доброволците ще продават ръчно изработени картички, бижута и сувенири от деца от различни детски градини и училища във Велико Търново. \r\nЛуиза ТРАНЧЕВА", "date": "2019.05.28", "title": "Велико Търново: Благотворителен базар под надслов „От децата за децата“ ще се проведе в града"}
{"url": "http://www.focus-news.net/news/2019/05/28/2663580/blagoevgrad-garazh-e-izgoryal-pri-pozhar-v-kvartal-gramada.html", "text": "Гараж на къща е изгорял при пожар в квартал „Грамада“ в Благоевград. Това съобщи за  Радио „Фокус“-Пирин Георги Пармаков , директор на РД „Пожарна безопасност и защита на населението“-Благоевград. Огънят е пламнал около 14.00 часа, когато са се запалили отпадъци, намиращи се в гаража. В следствие на пожара стените на къщата, към която е бил долепен гаража, са опушени. Няма пострадали хора. \r\nНатали СТЕФАНОВА", "date": "2019.05.28", "title": "Благоевград: Гараж е изгорял при пожар в квартал „Грамада“"}
{"url": "http://www.focus-news.net/news/2019/05/28/2663570/prezidentat-na-republika-srabska-kosovo-e-postoyanen-iztochnik-na-nestabilnost-na-balkanite.html", "text": "Косово е постоянен източник на нестабилност в Балканския регион, заяви президентът на Република Сръбска Желка Цвиянович в коментар за изострянето на ситуацията в Косово, предава  ТАСС . \r\n„Самопровъзгласеното Косово, несъмнено, е сериозен източник на нестабилност на територията на Западните Балкани, територия, на която сериозно се нарушават правата на човека и колективните права на един народ, територия, която функционира извън политическите и икономическите правила на цивилизования свят. Образуванието функционира в това състояние чрез спонсорската подкрепа на част от международната общност“, заяви Цвиянович. \r\nПо думите на президента, действията на косовския спецназ са „политическа акция с използване на сила“ и имат за цел да сплашат сръбското население. \r\nПревод и редакция:", "date": "2019.05.28", "title": "Президентът на Република Сръбска: Косово е постоянен източник на нестабилност на Балканите"}
{"url": "http://www.focus-news.net/news/2019/05/28/2663578/evropeyski-izbori-2019-sergey-stanishev-pes-sotsialistite-sa-v-silna-pozitsiya-predi-starta-na-pregovorite-za-badeshtiya-predsedatel-na-ek.html", "text": "Президентът на ПЕС Сергей Станишев е домакин на координационна среща на левите лидери и премиери преди неформалната вечеря на Европейски съвет, насрочена за тази вечер в Брюксел. Това съобщиха от  пресофиса на Станишев . В разговор на най-високо ниво социалистите обсъдиха стратегията си в предстоящите преговори за новите ръководни постове в Европейския съюз (ЕС) в контекста на приключилите евро-избори. Франс Тимерманс, кандидатът на ПЕС за председател на Европейската комисия (ЕК) също присъства на срещата, на която Станишев и премиерите-социалисти дискутираха възможните нови коалиции и перспективите за формиране на ляво мнозинство в Европейския парламент. \r\n„Следващите седмици ще бъдат решаващи както за това кой ще ръководи европейските институции за мандат от 5 години, така и за бъдещето на ЕС. Предстоят интензивни преговори между различните политически сили. Днес с нашите премиери потвърдихме още веднъж, че стоим твърдо зад процеса с общите кандидати и няма да позволим задкулисни решения, с които да бъде подменен вотът на избирателите.”, заяви Сергей Станишев. \r\n„В тези преговори нашето политическо семейство влиза със силни позиции и високо вдигната глава. Либералите, зелените (които на тези избори имат силен резултат, особено впечатляващ в Германия) и крайната левица още в хода на кампанията се оформиха като естествени съюзници на социалистите, на базата на споделени ценности. Един такъв ляво-центристки блок в новия парламент ще е непреодолим фактор във формирането на мнозинство.“, допълни Станишев. \r\n„Нашата амбиция продължава да бъде новият председател на ЕК да е Франс Тимерманс. ПЕС и Франс направиха силна кампания, на базата на автентични леви послания и политики. Това също засилва нашите позиции. \r\nВ същото време, ЕНП още в изборната нощ започнаха да бламират собствения си кандидат и да обсъждат алтернативни имена. Те са готови на всичко, за да запазят доминиращите си позиции и „стабилността“ – да приемат гласовете на крайнодесни, да жертват водещия си кандидат и да пренебрегнат демократичния процес и вота на избирателите, които гласуваха директно за председател на ЕК. Това не може да бъде очакваната от хората промяна.“, коментира лидерът на европейската левица намека на ЕНП да заменят Вебер и да наложат друг кандидат, който не е участвал в изборния процес. По този начин десницата отрича демократичния принцип на общия кандидат в надпреварата и връща непрозрачността в решението за избора на шеф на ЕК в Европейския съвет. \r\n„Ние ще направим всичко по силите си Манифестът на ПЕС и посланията на Франс Тимерманс за по-социална, по-справедлива, по-устойчива Европа, да намерят отражение в бъдещия политически курс, който ще поеме ЕС.“, заяви в заключение Станишев.", "date": "2019.05.28", "title": "Европейски избори 2019: Сергей Станишев, ПЕС: Социалистите са в силна позиция преди старта на преговорите за бъдещия председател на ЕК"}
{"url": "http://www.focus-news.net/news/2019/05/28/2663583/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.28", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/05/28/2663577/", "text": "БСП трябва да намери механизъм за прочистване, което обаче да не се превръща в канибализъм. Това каза в интервю за обзорното предаване „Това е България“ на  Радио „Фокус“  политологът Първан Симеонов, директор на „Галъп интернешънъл“, във връзка с оставката на лидера на БСП Корнелия Нинова. Според Симеонов действието на Корнелия Нинова е смислено. „На практика Нинова иска доверие. Това се базира на предположението, че редовият социалист ще се огледа и няма да намери по-добра опция от нея, дори да не я харесва кой знае колко. Що се отнася до вътрешнопартийния канибализъм той изглежда противопоказен преди местни избори. На местни избори тъкмо структурите ще имат значение. То се видя между другото и на европейските избори, които се решават тъкмо от твърди електорати. Видя се, че има проблем с пълната мобилизация на потенциалния електорат на БСП, макар той наистина да расте в абсолютни стойности. Видя се, че вътрешната битка може би надъхва допълнително лагерите и така те вдигат общия си вот, състезавайки се преференциално, но не действа особено красиво за всички останали“, обясни политологът. Първан Симеонов допълни, че този баланс при прочистването е труден, но трябва да бъде намерен, защото част от грешките на БСП са именно от това, че партията е излъчвала вътрешно противоборство, когато е трябвало да излъчва единство. \r\nЦоня СЪБЧЕВА", "date": "2019.05.28", "title": "Първан Симеонов, политолог: БСП трябва да намери механизъм за прочистване, което обаче да не се превръща в канибализъм"}
{"url": "http://www.focus-news.net/news/2019/05/28/2663584/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност и отлична видимост. Пътните настилки са сухи. През деня не са получавани сигнали за инциденти по пътищата в областта. \r\nПрез прохода Пампорово целогодишно е забранено движението на товарни автомобили над 3,5 тона. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.28", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/28/2663581/vzglyad-kosovo-uspya-da-postavi-sarbiya-na-kolene.html", "text": "В отношенията между Сърбия и Косово се разрази нова и крайно опасна криза. Колона на албанските специални части нахлу в населените със сърби райони на Косово и направи масови арести. В това число и гражданин на Русия, служител на мисията на ООН беше задържан и бит. Каква беше реакцията на Сърбия - и защо случилото се променя баланса на силите в региона, пише авторитетният руски вестник  „Взгляд“  в материал, представен без редакторска намеса. \r\n В 5 сутринта на 28 май Специалните сили за сигурност на Косово (РОСУ) влязоха в северната част на страната в населените със сърби райони. Около 200 бойци на РОСУ с поддръжката на бронирани коли и няколко бронетранспортьора се движеха в две колони по протежение на пътя от Митровица на север към Зубин Поток. Към средата на деня те разчистиха долината на река Ибър, заедно с Лепосавич, като понесоха загуби. \r\nСръбското население отдавна е разработило система за предупреждение за опасност: сирените завиха още в Митровица, веднага щом колоната на албанския спецназ тръгна на север. След това на трасето оперативно възникнаха барикади, които албанците трябваше да взимат с щурм. Те използваха свето-шумови гранати, но ситуацията бързо стана напрегната и на някои места започнаха престрелки. Албански източници твърдят, че трима полицаи са получили наранявания. Към момента на писането на този текст в някои места в Зубин Поток продължават да се чуват спорадични изстрели. \r\nПрезидентът на Сърбия Александър Вучич обяви, че привежда сръбската армия в състояние на бойна готовност и спешно свика Съвета за сигурност на страната, след което отиде в парламента, за да разкаже за случващото се. Според последните данни от Прищина, президентът на непризнатото Косово Хашим Тачи се готви в близките часове също да обяви мобилизация на местната армия, създадена въпреки мнението на Европа, и албанските сили за сигурност. \r\nПремиерът на косово Рамуш Харадинай уведоми мисиите на ОССЕ, ООН и НАТО, че това е изключително полицейска операция за „борба с контрабандата и организираната престъпност“ и затова РОСУ уж са имали право да влязат с оръжие в северната част на страната. Това, разбира се, не е така. Въоръжени лица от албанска националност в униформа нямат право да влизат при никакви обстоятелства в населените със сърби общини, но кога ли това е спирало някого в Прищина. Това далеч не е първият такъв провокационен рейд, но сега той дойде точно навреме. Те умеят да улавят момента. \r\nФормален повод за рейда на Север стана разследването на убийство на албански полицай. Броят на задържаните постоянно се уточнява, но предполагаемо те са около 30, повечето сърби и бошняци, но и няколко албанци. Сред арестуваните сърби има няколко служители на общинската полиция, за чието задържане на албанците им се наложи да използват сила. Те твърдят, че са заловили поне 15 полицаи, а освен това се знае за задържането на руснака Михаил Красновщев, служител на мисията на ООН в Косово (ЮНМИК). \r\nСръбският президент Вучич заяви в парламента, че е уведомил руското посолство и \"съответните служби\". Междувременно албанските източници смътно съобщават, че \"един руснак и един сърбин са били откарани в болница в Митровица\", така че най-вероятно албанските специални сили са използвали сила, за да задържат Краснощев. Според последните данни той има сериозни наранявания. Но служителите на мисията на ООН имат дипломатически имунитет. \r\nДен преди всички тези събития Александър Вучич се изказа в парламента с двучасова неразбираема реч. Конкретно, той заяви от трибуната на Скупщината, че нападението срещу сръбското население в Северно Косово е „въпрос на седмици или дни“. Той имаше предвид не полицейски рейд с ограничени цели, а пълноценен погром, подобен на този от 2004 година. Целият патос на речта на Вучич се свеждаше до това, че в своето сегашно състояние Сърбия не може да се надява на възвръщане на Косово, а освен това, както винаги, целият свят е против нас. И трябва някак да живеем с това в бъдеще.  \r\nТова е стара тъжна сръбска песен, елемент от националния манталитет: целият свят е срещу нас, трябва да отидем в кафаната. Вучич практически предложи Косово да бъде признато фактически, но не и на думи. Отчасти той е прав. Косово не може да бъде признато, можеш само да се примириш с неговото съществуване. Няма друг начин мозъкът на цивилизования човек да се съгласи на съществуването на Косово просто дори като явление, а не - дай боже! - страната не може. \r\nЗа Сърбия това, както каза Вучич, е \"най-лошото национално поражение\", вероятно сравнимо с турската инвазия. И наистина е така. Наистина е много трудно дори да се оцени мащаба на сръбската трагедия, гледайки от огромната и спокойна Русия. \r\nКонцепцията „съжителство, но не и признание” е друг компромис, който Вучич практически изтръгна от себе си. До вчера позицията на Белград за по-нататъшните отношения с албанците като цяло беше тайна зад седем печата. Нито Вучич, нито министърът на външните работи Ивица Дачич, нито профилиният министър Джурич никога не са изразявали това, което мислят по принцип по въпроса. \r\nВсичко това само подстрекава апетитите на Прищина. Албанците са много внимателни към всяко кихане в Белград, улавяйки всичко, което изглежда като проява на слабост. В един момент те изчислиха, че могат изобщо да не се церемонят със сърбите и се отказаха от всякакви форми на конструктивен диалог, включително и за плана за размяна на територии, който изглежда беше одобрен и във Вашингтон, и в Москва. И двата „старши брата“ не отчетоха недоговороспособността на косоварите и тяхната фантастична упоритост при постигането на целите си. \r\nСега те просто се подиграват на Белград. Ако Вучич и неговото обкръжение не бяха постоянно под най-тежката преса от Брюксел, тогава още преди една година трябваше просто да се въведат сръбските войски в Северно Косово. И тогава правете каквото искате. Сега, след очарователната реч на Вучич в Скупщината, албанците решиха, че работата е свършена и трябва просто да бутнат падащия. \r\nПрищина вярва, че Белград вече е на колене и е готов всеки момент да признае Косово. Действително, ако го погледнете по този начин, думите на Вучич „не контролираме тази територия” свидетелстват точно за това. Но Прищина трябва да ускори този процес, доколкото е възможно, те са уморени от чакането. Те вече ръмжат и хапят дори европейците, албанският манталитет изисква веществени доказателства за победата, от рода на главата на вражеския военачалник на копие. Затова те са готови за въоръжен конфликт и могат да организират провокации всеки ден. В Косово се смята, че сръбската армия е слаба, а планът за превъоръжаване с руска техника ще отнеме поне пет години, така че сега е дошъл момента да се вземе това, което е на тепсия. \r\nТрябва да се признае, че заклещения в ъгъла Вучич напълно загуби инициативата. \r\nАлбанците отдавна правят това, което искат, а Белград измисля нови компромиси и сложни словесни формулуровки. И дори сега \"ще реагираме сдържано, но ще защитим сръбския народ\". Как можеш да го защитиш „сдържано“? Десетки сърби са хванати, бити с приклада за пушки до полусмърт, а в същото време и руски служител на ООН, който има дипломатически имунитет по пътя, а вие „защитавате сдържано“? \r\nСитуацията е в процес на развитие и като цяло, може да се случи абсолютно всичко. Албанците разрушиха основните барикади и частично ги изгориха (димът още се вижда в Звечан). В този момент те не са заинтересувани да останат на Север, затова сблъсъците постепенно ще спрат, веднага щом последния човек с черна униформа и нашивка с орел напусне сръбските общини. \r\nНо това, което се случи на 27 и 28 май 2019 г., никога няма да бъде забравено. Речта на Вучич, по-нататъшното й обсъждане, грубостта на албанците - всичко това промени баланса на силите в региона за един ден. \r\nПоне е добре, че в крайна сметка задържаният руснак бе освободен. \r\nПревод и редакция:", "date": "2019.05.28", "title": "„Взгляд“: Косово успя да постави Сърбия на колене"}
{"url": "http://www.focus-news.net/news/2019/05/28/2663534/vidin-silen-dazhd-vali-v-rayona-na-obshtinata-na-mesta-e-padnala-i-drebna-gradushka.html", "text": "Силен дъжд вали в района на Видинска община на места е паднала и дребна градушка, съобщи за  Радио „Фокус“ – Видин  дежурният служител в Хидрометеорологичната станция в града. „Градушката е паднала в началото на дъжда, дребни зърна, около 6 мм. Във Видин градушка е паднала в ж. к. „Бонония“, за паднала слаба градушка се обадиха и жители на град Дунавци“, каза дежурният служител. \r\nАнна ЛОЗАНОВА", "date": "2019.05.28", "title": "Видин: Силен дъжд вали в района на общината, на места е паднала и дребна градушка"}
{"url": "http://www.focus-news.net/news/2019/05/28/2663585/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. Пътищата са сухи и нормално проходими. \r\nНатоварен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.05.28", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/05/28/2663586/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Движението от и за пункта се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.05.28", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/28/2663588/sliven-nyama-vavedeni-dopalnitelni-ogranicheniya-po-patishtata-v-oblastta.html", "text": "Сухи и нормално проходими са пътищата в Сливенска област, съобщиха от  Областното пътно управление . Трафикът е интензивен, но няма задръствания. \r\nЗатворени за тежкотоварни автомобили над 10 . са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.05.28", "title": "Сливен: Няма въведени допълнителни ограничения по пътищата в областта"}
{"url": "http://www.focus-news.net/news/2019/05/28/2663587/tass-silite-na-nato-sa-bili-informirani-za-provezhdane-na-operatsiya-za-borba-s-koruptsiyata-v-kosovo.html", "text": "Международните сили за поддържане на сигурността в Косово (КФОР) под командването на НАТО са били информирани, че полицията на Косово е провела мащабна операция за провеждане на арести по подозрение за корупция във вторник, съобщиха пред  ТАСС  от пресслужбата на Алианса в коментар за инцидента в Косово, в резултат от който пострадаха десетки, а освен това бе задържан и бит руски дипломат от Мисията на ООН. \r\n„Силите на КФОР са били информирани, че косовската полиция провежда крупна операция по цялата територия на Косово за провеждане на арести по обвинения в корупция“, съобщиха от пресслужбата. „Силите на КФОР, от своя страна, са потвърдили, че в северната част на страната не са били разполагани никакви армейски подразделения“. \r\nПревод и редакция:", "date": "2019.05.28", "title": "ТАСС: Силите на НАТО са били информирани за провеждане на „операция за борба с корупцията“ в Косово"}
{"url": "http://www.focus-news.net/news/2019/05/28/2663590/gd-granichna-politsiya-trafikat-na-gkpp-kalotina-i-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Калотина\" на българо-сръбската и ГКПП \"Капитан Андреево\" на българо-турската граница е интензивен на изход за товарни автомобили. Това съобщиха от  ГД \"Гранична полиция\" . \r\nНа българо-македонската, българо-гръцката и българо-румънската граница трафикът е нормален на всички контролно-пропускателни пунктове. \r\nНа ГКПП \"Лесово\" ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до август.", "date": "2019.05.28", "title": "ГД \"Гранична полиция\": Трафикът на ГКПП \"Калотина\" и ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2019/05/28/2663592/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения за движение и ремонтни дейности по пътищата от републиканската пътна мрежа. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.05.28", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/05/28/2663589/evropeyski-izbori-2019-liderat-na-gerb-boyko-borisov-kogato-pobedish-mozhesh-i-da-zamalchish-kogato-si-pobeden-tryabva-da-govorish.html", "text": "Когато победиш, можеш и да замълчиш, когато си победен, трябва да говориш. Това каза пред журналисти в Брюксел премиерът и лидер на ГЕРБ Бойко Борисов повод думите на Сергей Станишев, че ГЕРБ е победила не защото е силна, защото БСП е била слаба, предаде репортер на  Агенция „Фокус“ . „Както искат, ако искат да кажат, че и те са победили“, допълни той. „Всички се изкараха победители. Тя системата в момента ни отнема на практика един глас със сигурност и те казват: ние нараснахме. Не сте нараснали, системата ви го дава. Вижте си резултата. Но благодаря на президента, че ме поздрави“, коментира още Борисов.  \r\nПремиерът отбеляза, че не очаква още днес да се вземат решения за главните постове в ЕС. „На тези консултации в Брюксел, в България им викаме пазарлъци, много имена ще се прехвърлят“, посочи още той. По думите му предстоят още много кръгове от преговори. „Този, който първи говори, той ще загуби. Това ще бъде едно надбягване“ \r\n„Ние от ЕНП сме твърдо зад Манфред Вебер. Той е нашият водещ кандидат. Това е решение на партиите, ние сме дисциплинирани членове на ЕНП, така че нямаме никакви колебания, нито каквито и да е други позиции“, посочи той. По думите му още е рано да се говори  кой ще е българският еврокомисар. „Мария Неделчева направи една много добра кампания и сами видяхте, че разликата между нея и останалите кандидати бе потресаваща в нейна полза като компетентност, знания, учения, интелигентност, излъчване“, заяви Борисов. По думите му най-много преференции от всички кандидати за евродепутати е събрала именно Мария Габриел.  \r\n„Омръзна ми социолози и политолози да казват какво мисля аз“, отбеляза още Борисов.", "date": "2019.05.28", "title": "Европейски избори 2019: Лидерът на ГЕРБ Бойко Борисов: Когато победиш, можеш и да замълчиш, когато си победен, трябва да говориш"}
{"url": "http://www.focus-news.net/news/2019/05/28/2663591/veliko-tarnovo-izsichane-na-hrasti-se-izvarshva-po-patya-mezhdu-dzhulyunitsa-i-granitsata-s-oblast-trargovishte.html", "text": "Изсичане на храсти се извършва по пътя между Джулюница и границата с област Трърговище. Дейностите, които ще продължат до края на юни, са в отсечката от км 149+000 до км 172+900, където шофьорите трябва да карат с повишено внимание. Участъкът е сигнализиран с пътни знаци, съобщават за Радио „Фокус“ – Велико Търново от  Областно пътно управление. Времето във Великотърновски регион е ясно и слънчево, а настилките са сухи. Трафикът към този час е интензивен. В едната лента се осъществява движението в участък от пътя между Велико Търново и Антоново. В отсечката от км 137 до км 172+900 се извършва ремонт на асфалтовата настилка, който ще продължи до края на май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.28", "title": "Велико Търново: Изсичане на храсти се извършва по пътя между Джулюница и границата с област Трърговище"}
{"url": "http://www.focus-news.net/news/2019/05/28/2663582/evropeyski-izbori-2019-liderat-na-gerb-boyko-borisov-rezultatite-ni-sa-mnogo-dobri-za-sastoyanieto-v-koeto-vlyazohme-v-tazi-kampaniya.html", "text": "Аз никога не се меся в работата на други партии и никога не към си давал мнението какво трябва да направят в тях. Кой да им е лидер, дали да дава оставка или не. Това каза пред журналисти в Брюксел премиерът и лидер на ГЕРБ Бойко Борисов по повод оставката на лидера на БСП Корнелия Нинова, предаде репортер на  Агенция „Фокус“ . \r\n„Мен много пъти са ме подканяли и са ми правили такива намеци и аз съм давал оставка, когато съм виждал, че управлението трябва да бъде преструктурирано. Така че това е лично решение, какво ще направят БСП си е тяхна работа, за мен днес аплодисментите в ЕНП са, че в България сме победили лидера на европейските социалисти в пряк двубой. Това е важното за мен, а другото си е работа на БСП“, коментира още Борисов. „Нека да изчакаме още малко да станат ясни резултатите. Резултатите на ГЕРБ са много добри за състоянието, в което влязохме в тази кампания. Ние сме категорично първа политическа сила сред работещите, младите и висшистите, губим от БСП над 60 години и при ниско интелигентните с основно образование. 21 области срещу три са точно 7 пъти разлика. Това е като оценка. Не се вглеждам в другите партии, а в моята и следващите дни ще кажем какво правим и как го правим“, заяви още премиерът. \"В Добрич и Плевен ще чистя всичко до корен, можете да бъдете сигурни\", допълни Борисов.", "date": "2019.05.28", "title": "Европейски избори 2019: Лидерът на ГЕРБ Бойко Борисов: Резултатите ни са много добри за състоянието, в което влязохме в тази кампания"}
{"url": "http://www.focus-news.net/news/2019/05/28/2663593/sport-andre-vilash-boash-e-noviyat-trenyor-na-olimpik-marsiliya.html", "text": "Бившият старши треньор на Зенит Андре Вилаш-Боаш ще води Олимпик Марсилия, потвърдиха от пресслужбата на френския клуб. Договорът с 41-годишния португалски специалист ще бъде за две години със заплата от около 600 хиляди евро на сезон.Вилаш-Боаш преди това е работил в Челси, Тотнъм и Порто. За последно той води китайския Шанхай СИПГ, откъдето си тръгна през 2017 година.", "date": "2019.05.28", "title": "Спорт: Андре Вилаш-Боаш е новият треньор на Олимпик Марсилия"}
{"url": "http://www.focus-news.net/news/2019/05/28/2663596/stara-zagora-pri-154-km-na-avtomagistrala-trakiya-v-posoka-sofiya-e-stanala-katastrofa.html", "text": "При 154 км на автомагистрала \"Тракия\" в посока София е станала катастрофа. Това съобщи слушател на  Радио \"Фокус\" .", "date": "2019.05.28", "title": "Стара Загора: При 154 км на автомагистрала \"Тракия\" в посока София е станала катастрофа"}
{"url": "http://www.focus-news.net/news/2019/05/28/2663614/varna-oblastniyat-savet-na-bchk-organizira-parvata-za-godinata-kravodaritelska-aktsiya-ot-kampaniyata-dari-krav-vzemi-bilet.html", "text": "Областният съвет (ОС) на БЧК във Варна организира първата за годината кръводарителска акция от кампанията „Дари кръв – вземи билет“. Това съобщиха от ОС на  БЧК – Варна . Събитието ще се проведе на 31 май, от 16.00 часа, в сградата ОС на БЧК – Варна. Всеки кръводарител ще получи билет за двама за официалното откриване на 18-ия Международен фестивал на червенокръстките и здравни филми с най-новия филм на Вим Вендерс „Папа Франциск: човек на думата си“ на 13 юни, от 19.00 часа, в зала 1 на Фестивален и конгресен център – Варна. \r\nОбластен съвет на БЧК – Варна, Български младежки Червен кръст – Варна, Медицински университет – Варна и Регионалният център по трансфузионна хематология стартират пилотната кампания „Дари кръв – вземи билет“ с подкрепата на Община Варна през 2017 година. Първото издание се проведе в рамките на 17-тия Международен фестивал на червенокръстките и здравни филми. Целта на кампанията е да мотивира младите хора да станат доброволни кръводарители, да повиши информираността им по темата и по този начин да се намали недостига на кръв на национално ниво. Като благодарствен жест за доброволното и безвъзмездно кръводаряване дарителите получават безплатен билет за филмова прожекция, театър или друго културно събитие, осигурени от партньори на инициативата.", "date": "2019.05.28", "title": "Варна: Областният съвет на БЧК организира първата за годината кръводарителска акция от кампанията „Дари кръв – вземи билет“"}
{"url": "http://www.focus-news.net/news/2019/05/28/2663615/blagoevgrad-obshtina-bansko-shte-otbelezhi-s-reditsa-initsiativi-denya-na-deteto.html", "text": "Община Банско ще отбележи с редица инициативи Деня на детето. Това съобщиха за  Радио „Фокус“-Пирин  от отдел „Култура“ на Общината. От 09.00 до 10.30 часа ще се проведе състезание по планинско колоездене в местността „Ролбан“ в Национален парк „Пирин“. В 09.30 започва „Детско царство в музея“, което ще продължи до 13.00 часа. В рамките му сладкодумни екскурзоводи ще бъдат учениците от НУ „Паисий Хилендарски“ и СУ „Неофит Рилски“. Входът за всички музеи ще бъде свободен за деца през целия ден. От 10.30 до 13.00 часа на площад „Никола Вапцаров“ ще се състои празничен карнавал. От 13.00 до 18.30 часа в Посетителския информационен център ще бъдат прожектирани безплатни кинопрожекции на най-актуалните детски филми. \r\nНатали СТЕФАНОВА", "date": "2019.05.28", "title": "Благоевград: Община Банско ще отбележи с редица инициативи Деня на детето"}
{"url": "http://www.focus-news.net/news/2019/05/28/2663595/veliko-tarnovo-desetki-detsa-ot-obshtinata-shte-uchastvat-v-kampaniya-za-patna-bezopasnost-na-31-may.html", "text": "Десетки деца от Велико Търново и общината ще участват в кампания за пътна безопасност, която ще се проведе на 31 май и ще стартира около 10.00 ч. Това съобщиха от пресцентъра на  Община Велико Търново . Облечени в жълти жилетки и с фуражки, малчуганите ще раздадат над 1000 листовки на водачите на превозни средства, а също и на пешеходците. Заедно с децата ще бъдат служители на сектор „Пътна полиция“ към Областната дирекция на МВР в старопрестолния град.  \r\nИнициативата бе анонсирана на пресконференция от заместник-кмета на общината проф. Георги Камарашев, комисар Стефан Николов и главен инспектор Атанас Атанасов от регионалната полицейска дирекция, Благовеста Факирова от Дарителско сдружение „Св. Иван Рилски“, Росица Димитрова – директор на общинската социална дирекция, както и от представители на Сдружението на кметовете и кметските наместници. Това са институциите и техните партньори, които организират събитието, чиято цел е да бъде повишено вниманието на неразумните водачи и да бъдат ограничено неразумното поведение на пътя.  \r\nИнициативата е част от общинската кампания „Намалете скоростта заради децата“. Тя ще се проведе както във Велико Търново, така и в населените места от общината. В акцията ще участват и 20 възпитаници на Детската полицейска академия към Основно училище „Петко Р. Славейков“ в общинския център.", "date": "2019.05.28", "title": "Велико Търново: Десетки деца от общината ще участват в кампания за пътна безопасност на 31 май"}
{"url": "http://www.focus-news.net/news/2019/05/28/2663613/sport-levski-i-etar-00-na-poluvremeto.html", "text": "Отборите на Левски и Етър играят при резултат 0:0 в баража за последната квота на България за Лига Европа. Победителят на \"Георги Аспарухов\" ще стане четвъртият роден участник в евротурнирите през лятото, като ще се присъедини към Лудогорец, ЦСКА-София и Локомотив (Пловдив). На терена има много борба, но \"сините\" изпитва големи затруднения да създадат положение. Сините\" стигнаха до трети пореден бараж във формата на Първа лига, след като завършиха на трето място в крайното класиране на родния елит. През 2017 година столичани победиха драматично Верея с 10:9 след дузпи, а миналата година разбиха с 4:1 тима на Черно море. Шампионите от 1991 година пък спечелиха втората осмица, след като отстраниха Локомотив (Пловдив) и Славия в плейофите.", "date": "2019.05.28", "title": "Спорт: Левски и Етър – 0:0 на полувремето"}
{"url": "http://www.focus-news.net/news/2019/05/28/2663619/afp-sasht-smyatat-che-pregovorite-v-norvegiya-za-venetsuela-tryabva-da-se-sasredotochat-varhu-otteglyaneto-nikolas-maduro.html", "text": "Преговорите в Норвегия, между правителството на Венецуела и подкрепяната от САЩ опозиция, трябва да се съсредоточат единствено върху оттеглянето на президента Николас Мадуро, предаде  AFP , позовавайки се на изявление на администрацията във Вашингтон.  \r\n„Отбелязваме разговорите в Норвегия. Както вече сме казвали, САЩ смятат, че единственото нещо, което трябва да се обсъжда с Николас Мадуро, е условията за неговото оттегляне от властта“, заяви говорителят на Държавния департамент на САЩ Морган Ортагус.   Светлин Божков", "date": "2019.05.28", "title": "AFP: САЩ смятат, че преговорите в Норвегия за Венецуела, трябва да се съсредоточат върху оттеглянето Николас Мадуро"}
{"url": "http://www.focus-news.net/news/2019/05/28/2663621/sport-levski-pobedi-etar-s-10.html", "text": "Левски победи Етър с 1:0 в баража за участие в Лига Европа.  \r\nПобедното попадения отбеляза Валери Божинов в 72-ата минута.  \r\nТова е трета поредна година в която Левски достига до бараж за участие в Европа, като отборът успя да постигне победи и в трите баража досега.  \r\nПо този начин Левски стана четвъртия български представител в евротурнирите през следващия сезон.", "date": "2019.05.28", "title": "Спорт: Левски победи Етър с 1:0"}
{"url": "http://www.focus-news.net/news/2019/05/28/2663594/", "text": "Хората гласуваха прагматично, но с търсене за някакви нови опции. Това каза в интервю за обзорното предаване „Това е България“ на  Радио „Фокус“/b> политологът Първан Симеонов, директор на „Галъп интернешънъл“.„Получи се победа на Бойко Борисов, потвърждаване на линията, която той зае, а не се получи БСП да обхване целия протестен и наказателен вот и да победи ГЕРБ. Получи се оползотворяване на малко по-голямата периферия, която ГЕРБ има в сравнение с БСП. Затова и месец преди изборите БСП традиционно мобилизирана изглеждаше в по-добра политическа ситуация от ГЕРБ, но вследствие на поетата ръчно кампания от страна на Борисов ГЕРБ нарасна, уплътни периферните си гласове и излезе напред“, допълни политологът. Първан Симеонов коментира, че всички агенции на терен  по един или друг начин са уловили основните тенденции. „А те бяха точно такива – след „Апартаментгейт“ имахме шок на потенциалните избиратели на ГЕРБ, беше станало непрестижно да се споменава ГЕРБ. И няколко изследователски института фиксираха, че от онези, които се очакват да гласуват, БСП даже изглежда в по-добра форма, отколкото ГЕРБ, макар ние да предпочетохме да тълкуваме това като паритет. След това кампанията сработи. Всичко в нея се реши в последните дни“, посочи политологът. По думите на Първан Симеонов избирателите не търсят резки промени, въпреки че искат промяна. „Намираме се в една от сравнително високите точки по отношение на положителните възприятия за икономиката. Тоест те отново остават подчертано негативни, но по-малко негативни. Това е и нещото, което успокоява не просто Борисов, а и избирателите. Това е и нещото, което кара избирателите да не търсят резки промени. Това е и нещото, което левицата подцени, надценявайки общественото брожение. То не е толкова голямо, колкото й се струваше на левицата. Обратно – ГЕРБ подцени обществената чувствителност, леко се самозабрави и си самопричини проблеми като „Апартаментгейт“ и ред подобни. Но както виждате, имаше достатъчно време да се отърси от тези проблеми и да рестартира. Всъщност това, на което разчита Борисов, не е само административен и прочие вот. Онова, на което разчита Борисов, е фактът, че страната ни в последните години успя да произведе някои положителни новини. И по всичко пролича, че на хората им се услаждат положителните сюжети. Спечелиха хора, които правеха положителна кампания, базирана на някакви свършени неща - Борисов и Джамбазки. Загубиха протестно играещите - почти всички други“, отбеляза Първан Симеонов. Според него Бойко Борисов вероятно ще продължи в същия стил, в който е започнал преди изборите, защото предстоят местни избори. „Борисов търси начин да върне част от контрола върху партията. А и както той сам сподели, а ние бяхме казали много преди това, все някога ще бъде поставен и въпросът за наследството на Борисов в тази партия. И този въпрос трябва да започне да се решава сега, защото Борисов не е вечен, а и като че ли е най-добре да решаваш такива въпроси, когато си в добра политическа форма, а не когато си в упадък. Борисов знае това, има инстинкта и вероятно в този дух ще продължава партия ГЕРБ. Казано много накратко – като че ли все повече ще виждаме господата Дончев, Горанов и няма толкова често да виждаме г-н Цветанов“, коментира експертът. Според Първанов хората гласуват за Бойко Борисов, но не гласуват за партията. „Ако той не беше влязъл в кампанията последните две седмици, резултатите на ГЕРБ щяха да бъдат различни и дори много по-лоши от тези на БСП“, каза още Първанов. По думите му на тези избори хората са гласували прагматично, но пак с търсене за някакви нови  опции. „В един момент джипът на Бойко Борисов ще е хубаво да се движи на автопилот, тоест да знаем, че продължава напред и има ясен план. И не държим да гледаме премиера постоянно на кормилото, тоест премиерът да решава всеки проблем, а да го решават съответните институции например. И джипът да има ясна дестинация, ясна скорост, а не да потегля само по време на кампания или на гасене на пожари“, добави Първан Симеонов. \r\nЦоня СЪБЧЕВА", "date": "2019.05.28", "title": "Първан Симеонов, политолог: Хората гласуваха прагматично, но с търсене за някакви нови опции"}
{"url": "http://www.focus-news.net/news/2019/05/28/2663616/ostavki-na-pozitano-20-obzor.html", "text": "Поредица от оставки заваляха на „Позитано“ 20, след като БСП остана втора на европейските избори. Корнелия Нинова заяви, че се оттегля от лидерското място в началото на днешното заседание на Националния съвет на партията. В изявлението си пред своите съпартийци тя заяви, че поема цялата отговорност за загубата на европейските избори и се оттегля от председателския пост. Корнелия Нинова бе избрана за лидер на БСП на 8 май 2016 г. По устав мандатът ѝ е четиригодишен и трябваше да изтече през май 2020 г. Нинова настоя за свикване на конгрес на партията и стартиране на процедура за пряк избор на нов председател. Предложението ѝ бе прието и конгресът бе насрочен за 16 юни.  \r\n„Моята представа за морал и достойнство в политиката означава първият да поеме най-голямата отговорност, затова днес подадох своята оставка“, аргументира се Нинова пред медиите. Тя посочи, че до приемането на оставката ѝ на предстоящия Конгрес, тя ще остане начело на партията, а след това ще бъде избран временно изпълняващ длъжността до провеждането на избор за нов председател, в който тя също ще участва. Решението на Нинова идва ден, след като обяви, че отговорността за загубата на БСП на изборите е солидарна. Тя предложи да започне предсрочна отчетно-изборна кампания в партията, по време на която в рамките на един месец областните и общинските структури да преценят дали да сменят, или преизберат ръководствата си. Сред предложенията ѝ бе до два месеца да се изработят правила за предсрочен избор на председател на БСП, в който да участва и самата тя. Прекият избор на председателя на партията бе въведен с направените промени в Устава на партията през 2017 г., инициирани от Корнелия Нинова.  \r\nМалко след това стана факт и втора оставка в партията - председателят на Националния предизборен щаб на БСП Георги Свиленски също се оттегли от поста. \r\nПо-късно Националният съвет на БСП взе решение Парламентарната група на \"БСП за България\" да се завърне в Народното събрание, което напусна на 17 февруари заради напрежението около приетите промени в Изборния кодекс и среднощното заседание на парламента.", "date": "2019.05.28", "title": "Оставки на „Позитано“ 20 (ОБЗОР)"}
{"url": "http://www.focus-news.net/news/2019/05/28/2663617/nbc-edin-chovek-e-zaginal-v-rezultat-na-tornado-v-amerikanskiya-shtat-ohayo.html", "text": "Един човек е загинал, а още 12 души са пострадали, в резултат на торнадо в САЩ, предаде телевизия  NBC . Торнадото е засегнало град Селина, в щата Охайо.  \r\nМестните власти съобщиха, че един човек е загинал в дома си, в който е влетял отнесен от торнадото автомобил. Още 12 души са получили травми с различна степен на тежест в резултат на стихията.  \r\nТорнадото е нанесло значителни материални щети, прекъснало е електроснабдяването, както и линии на подаването на газ, разрушени са жилищни сгради.  \r\nНационалната метеорологична служба на САЩ прогнозира торнадо в 36 различни района на щата Охайо.   Светлин Божков", "date": "2019.05.28", "title": "NBC: Един човек е загинал в резултат на торнадо в американския щат Охайо"}
{"url": "http://www.focus-news.net/news/2019/05/28/2663620/kyustendil-uvelichava-se-srednata-brutna-mesechna-rabotna-zaplata-v-oblastta-za-parvoto-trimesechie-tya-e-845-leva.html", "text": "Увеличава се средната брутна месечна работна заплата в област Кюстендил, за първото тримесечие тя е 845 лева. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Данните сочат, че увеличението спрямо четвъртото тримесечие на 2018 година е с 5 %. Най-голямо увеличение има в „Транспорт, складиране и пощи” и „Хотелиерство и ресторантьорство”. Икономическите дейности, в които е регистрирано най-голямо намаление на средната месечна работна заплата са „Селско, горско и рибно стопанство” и „Създаване и разпространение на информация и творчески продукти; далекосъобщения”.  \r\nСредната брутна месечна работна заплата в област Кюстендил през първото тримесечие на 2019 година за обществения сектор е 1010 лева, а за частния – 788 лева. В сравнение с първото тримесечие на 2018 година средната месечна работна заплата за областта нараства с 12.1%, като най-голямо e увеличението в икономическите дейности „Операции с недвижими имоти”, „Транспорт, складиране и пощи” и „Строителство“. Спрямо същия период на предходната година средната месечна работна заплата в обществения сектор нараства с 16.4%, а в частния сектор – с 10.2%. \r\nВенцеслав ИЛЧЕВ", "date": "2019.05.28", "title": "Кюстендил: Увеличава се средната брутна месечна работна заплата в областта, за първото тримесечие тя е 845 лева"}
{"url": "http://www.focus-news.net/news/2019/05/28/2663618/plovdiv-starite-gradski-tantsi-ozhivyavat-v-tsentara-na-grada-na-festivala-v-ritama-na-tantsa.html", "text": "Старите градски танци оживяват в центъра на Пловдив, съобщиха за  Радио „Фокус“-Пловдив  от Общината. На 7 и 8 юни, от 18.00 часа пред сградата на Община Пловдив на пл. „Стефан Стамболов“ № 1 ще се проведе конкурсната програма на фестивала „В ритъма на танца“, който се осъществява с подкрепата на община Пловдив и е част от Културния календар на града за 2019 година. Организатор е „Национално сдружение за единство и партньорство“. Учител по стари градски танци ще бъде една от най-любимите артистки в Италия Силвия Грибауди. Тя е участвала в много танцови и артистични проекти по света. Нейните уроци се превръщат в истинско освобождаване на духа и тялото. Тя ще бъде тук за вас и ще ви покаже стъпките на танците – валс, танго и други, които са се танцували в началото на века. Ще има награди за най-добрите и изненади за всички. \r\nНяма изисквания за специални обувки или тоалети, има нужда единствено от настроение.", "date": "2019.05.28", "title": "Пловдив: Старите градски танци оживяват в центъра на града на фестивала „В ритъма на танца“"}
{"url": "http://www.focus-news.net/news/2019/05/28/2663627/jerusalem-post-donald-tramp-i-politikata-v-izrael.html", "text": "Всеки президент на САЩ се намесва във вътрешната политика в Израел, но по различен начин, пише изданието  „Jerusalem post“ .  \r\nПрезидентът Доналд Тръмп го прави без никакви притеснения. Той написа съобщение, в което окуражава израелския премиер Бенямин Нетаняху, за неговите опити да формира коалиционно правителство. \r\n„Надявам се нещата да проработят при формирането на коалиционно правителство в Израел и Нетаняху, и аз да можем да продължим работата, за да направим съюза между САЩ и Израел по-силен отвсякога. Има още много работа за вършене“, написа Тръмп.  \r\nИзраелски медии съобщиха, че „служители в израелската политическа система“ се опитват да накарат Белия дом да окаже натиск върху лидера на партията „Наш дом Израел“ Авигдор Либерман, да бъде по-гъвкав в коалиционните преговори с Нетаняху. Либерман може да издържи на обществения натиск и на призивите на самия Нетаняху, но може ли наистина да се противопостави на американския президент? Това, поне изглежда, е логиката.  \r\nИзползвайки тази логика, използвайки подкрепата на Тръмп в телевизионния си призив към Либерман в понеделник вечер „да не сваля дясното правителство“, Нетаняху използва съмнителна тактика, очевидно вярвайки, че целта оправдава средствата.   Светлин Божков", "date": "2019.05.28", "title": "„Jerusalem post“: Доналд Тръмп и политиката в Израел"}
{"url": "http://www.focus-news.net/news/2019/05/28/2663623/pazardzhik-traditsionnata-shtafeta-za-kupa-velingrad-shte-se-provede-na-30-may.html", "text": "Традиционната щафета за купа „Велинград“ е ще се проведе 30 май, съобщи за  Радио „Фокус“ – Пазарджик  Бояна Кирилова от Общината. Тя уточни, че на 30 май (четвъртък) за 26-ти път по булевард „Съединение” ще се проведе традиционната лекоатлетическа щафета за купа „Велинград“. „В тази връзка в интервала от 15.15 до 15.40 часа със съдействието на Районно управление „Полиция“ – Велинград ще бъде спирано и след това поетапно пускано движението на МПС в участъка от паметника на Иван Бандаков (пресечка на ул. „Осми март” и бул. „Съединение”) до площад „Славейков” („Кална баня“). Трасето на щафетата тази година е с дължина 2600 метра. Всеки отбор се състои от по 12 момчета и момичета от V, VI и VII клас.  Победител от миналогодишното издание и настоящ носител на купа „Велинград” е отборът на СУ „Методий Драгинов”, уточни Кирилова. \r\nВаня НИКОЛОВА", "date": "2019.05.28", "title": "Пазарджик: Традиционната щафета за купа „Велинград“ ще се проведе на 30 май"}
{"url": "http://www.focus-news.net/news/2019/05/28/2663626/sport-luka-puy-i-gael-monfils-specheliha-parvite-si-machove-na-rolan-garos.html", "text": "Представителите на домакините Лука Пуй и Гаел Монфилс спечелиха първите си мачове на Откритото първенство на Франция.  \r\nЛука Пуй победи италианеца Симоне Болели с 3:0 сета (6:3; 6:4; 7:5) и във втория кръг ще се изправи срещу словака Мартин Клижан.  \r\nГаел Монфилс победи японеца Таро Даниел с 3:0 сета (6:0; 6:4; 6:1) и във втория кръг ще играе срещу сънародника си Андиан Манарино.", "date": "2019.05.28", "title": "Спорт: Лука Пуй и Гаел Монфилс спечелиха първите си мачове на Ролан Гарос"}
{"url": "http://www.focus-news.net/news/2019/05/28/2663628/", "text": "Вицепремиерът и министър на външните работи Екатерина Захариева даде вечеря ифтар за дипломатическия корпус. Това съобщиха от пресцентъра на  Министерството на външните работи . Министър Захариева говори по време на вечеря  ифтар, давана от нея по повод свещения мюсюлмански месец Рамадан за десетки дипломати от мюсюлманските страни, акредитирани у нас, и представители на религиозните общности. Тя призова за диалог между религиозните общности и за общи решения на глобалните проблеми.   „Съдбата се е разпоредила така, че българският народ да живее в непосредствено съседство с народите от ислямския и арабския свят. Свързват ни и история и традиции. Като своеобразен мост между Европа и Азия България е на кръстопътя на култури, на сходства и различия. Този факт предпоставя развитието на сътрудничество, базирано на взаимно уважение“, заяви министър Захариева пред гостите в резиденция „Бояна“. Тя подчерта, че принципите на взаимно уважение и ненамесата във вътрешните работи са в основата на отношенията на България с близки и далечни съседи. „Работим не само с непосредствените си съседи, но допринасяме за дебата в ЕС за значението на свързаността и разширеното сътрудничество в широк план - чрез засилената европейска политика за съседство, чрез Стратегията на ЕС за свързаността в и с Азия и много други“, каза външният ни министър. По думите й в България – родина на много мюсюлмани,  моделът за толерантност е успял да запази мира. „Нашата нация умее да се вслушва в позиции, с които не е съгласна и да се опита да намери разбирателство и толерантност“, заяви външният ни министър. Тя посочи, че в света все повече път си проправят нетърпимостта, ксенофобията и радикализмът, които са без етнос и религия. Външният ни министър даде за пример неотдавнашните нападения в Нова Зеландия, в Шри Ланка и Франция.  „Приветстваме политиките за по голяма свързаност- такива, които събират, а не разделят, такива, които се базират на универсалните ценности и целят устойчиво развитие“, заяви още Екатерина Захариева и благодари на чуждестранните дипломати, че работят за запазване на традициите на разбирателство и добросъседство между България и техните държави. \r\nИфтарът бележи края на дневния пост в исляма по време на свещения месец Рамадан.", "date": "2019.05.28", "title": "Министър Екатерина Захариева даде вечеря ифтар за дипломатическия корпус"}
{"url": "http://www.focus-news.net/news/2019/05/28/2663625/tass-donald-tusk-shte-predstavi-kandidatite-za-rakovodnite-postove-v-es-prez-yuni.html", "text": "Председателят на Европейския съвет Доналд Туск има намерение да състави списък с кандидатите за всички ръководни постове в ЕС, до следващата среща на високо равнище на 20-21 юни, предаде  ТАСС , позовавайки се на европейски източници.  \r\nТуск има намерение до срещата на 20-21 юни да подготви списък за кандидатите за ръководители на Европейската комисия, Европейския съвет, Европейската централна банка и външнополитическото ведомство.  \r\nНа срещата днес Туск има намерение „да разбере баланса“, за да пристъпи към подготовка на списъка.  \r\nДържавните и правителствени ръководители на страните-членки на ЕС се събират за втора среща през този месец, за да обсъдят резултатите от изборите за Европейски парламент, които се проведоха на 23-26 май. Европейски източници смятат, че процеса на смяна на ръководителите на основните европейски институции ще бъде труден и може да отнеме месеци, тъй като много страни се обявяват против настоящата система за назначаване на ръководител на Европейската комисия, допълва агенцията.   Светлин Божков", "date": "2019.05.28", "title": "ТАСС: Доналд Туск ще представи кандидатите за ръководните постове в ЕС през юни"}
{"url": "http://www.focus-news.net/news/2019/05/28/2663622/blagoevgrad-startira-priemat-na-dokumenti-za-redovnata-kandidatstudentska-izpitna-sesiya-v-yuzu-neofit-rilski.html", "text": "До 5 юни 2019 година кандидат-студентите могат да подават документи за редовната изпитна сесия в Югозападния университет (ЮЗУ) „Неофит Рилски“ в Благоевград. Това съобщи за  Радио „Фокус“-Пирин  Веска Каменова, експерт по връзки с обществеността към висшето учебно заведение. Тя уточни, че конкурсните изпити ще се проведат на 7, 8 и 9 юни 2019 г. По думите й необходимите документи за явяване на изпит са: заявление по образец и квитанция за платена такса за всеки конкурсен изпит в размер на 30.00 лева.  \r\n„Документите се подават в зала 1102А на Учебен корпус №1, онлайн на адрес ksk.swu.bg или в кандидатстудентските бюра в страната“, посочи Каменова. Тя допълни, че междувременно всеки работен петък до 17 юни и всеки ден от 17 юни до 5 юли 2019 г. в университета ще се провеждат електронни изпити по български език, история на България, география на България, биология, математика и английски език, като таксите за тях се заплащат в деня на изпита до един час преди неговото начало. Експертът отбеляза, че кандидатите се явяват в залата най-късно 30 минути преди началото на изпита, като представят лична карта и документ за платена такса. Веска Каменова каза още, че първият етап на класирането ще бъде обявен на 12 юли 2019 г., а вторият на 18 юли 2019 г. \r\nНатали СТЕФАНОВА", "date": "2019.05.28", "title": "Благоевград: Стартира приемът на документи за редовната кандидатстудентска изпитна сесия в ЮЗУ „Неофит Рилски“"}
{"url": "http://www.focus-news.net/news/2019/05/28/2663624/hristina-vasileva-pmg-akad-s-p-korolyov-blagoevgrad-vazpitanitsite-na-gimnaziyata-imat-mnogo-uspehi-i-nyama-kak-da-donesem-vsichki-kupi-na-uchilishtna-panorama.html", "text": "Възпитаниците на ПМГ „Акад. С. П. Корольов“ – Благоевград имат много успехи и няма как да донесем всички купи на „Училищна панорама“. Това каза за  Радио „Фокус“ – Пирин  Христина Василева, главен учител по информатика и информационни технологии в Природо-математическа гимназия (ПМГ)„Акад. С. П. Корольов“, във връзка с откритата „Училищна панорама“, която се проведе в Благоевград. Тя посочи, че в гимназията учениците може да се развиват не само с математика и информатика, а и по интереси. „Учениците развиват и своите хобита. Подготвили сме брошури с приема тази година“, каза още Василева. Учителят допълни, че в шест паралелки ще може да се кандидатства. „Две от тях ще са хардуерни и софтуерни науки с английски език, две паралелки с математически профил с английски език, една паралелка математически профил с немски език и една паралелка природни науки с английски език“, добави Христина Василева. Тя коментира, че възпитаниците на гимназията имат интерес и към извънкласни дейности. „От клуба по „Роботика“ сме изложили робот, който изпълнява различни мисии и учениците демонстрират възможностите му. Освен клуб по „Роботика“ имаме и много други проекти, по които работим. Учениците се включват и в клубове по интереси, така че нека заповядат в гимназията“, каза още Христина Василева. \r\nДенис НИКИФОРОВ", "date": "2019.05.28", "title": "Христина Василева, ПМГ „Акад. С. П. Корольов“ – Благоевград: Възпитаниците на гимназията имат много успехи и няма как да донесем всички купи на „Училищна панорама“"}
{"url": "http://www.focus-news.net/news/2019/05/28/2663629/korea-herald-donald-tramp-predpriema-razlichen-podhod-kam-severna-koreya.html", "text": "Президентът на САЩ Доналд Тръмп изглежда предприема различен подход към Северна Корея, в сравнение със своите съветници и с Япония, като изпраща смесени сигнали относно отношенията между Вашингтон и Пхенян и перспективите за диалог, пише изданието  „Korea Herald“ .  \r\nГоворейки преди и след срещата си с японския премиер Шиндзо Абе в Токио, Тръмп повтори своите виждания относно последните провокации на Северна Корея и относно нейния лидер Ким Чен Ун.  \r\n„Аз мисля, че той е много…Говоря много с него за това и той много се интересува от този факт, той вярва, както и аз, че Северна Корея има огромен икономически потенциал, какъвто имат много малко развиващи се страни в света“, заяви Тръмп.  \r\n„Той знае, че с ядрените оръжия, това никога няма да стане. Само лоши неща могат да станат. Той разбира това. Той е много умен мъж“, допълни Тръмп, по адрес на севернокорейския лидер.  \r\nАмериканският президент подчерта, че Северна Корея не е провела ядрени и ракетни тестове, през последните две години, като допълни, че е доволен от развитието на нещата и „интелигентните хора са съгласни с мен“.  \r\nТърмп омаловажи последните ракетни тестове на Северна Корея, като заяви, че те са включвали само „малки оръжия“.   Светлин Божков", "date": "2019.05.28", "title": "„Korea Herald“: Доналд Тръмп предприема различен подход към Северна Корея"}
{"url": "http://www.focus-news.net/news/2019/05/28/2663566/veliko-tarnovo-s-blagotvoritelen-kontsert-posveten-na-nikol-vladkova-mladezhkiyat-dom-v-grada-otbelyazva-50-godishniya-si-yubiley.html", "text": "С благотворителен концерт, посветен на Никол Владкова, Младежки дом – Велико Търново отбелязва 50-годишния си юбилей. Това каза пред журналисти директорът на Младежкия дом Румен Петров, предаде репортер на  Радио „Фокус“ – Велико Търново . Петров припомни, че 18-годишната Никол страда от тежко заболяване и за лечението са нужни много средства. В града се организират различни кампании в тази насока, а Младежки дом ги подкрепя, тъй като момичето е възпитаничка на една от школите в него. Юбилейният концерт ще се проведе на 31 май, от 18.00 часа, в Музикално-драматичен театър „Константин Кисимов“.  \r\n„В програмата ще бъдат включени много от нашите възпитаници. По инициатива на преподаватели проявата ще е посветена на Никол. Тя е ученичка на Младежкия дом, част е от една от музикалните групи. В рамките на концерта ще участва Магдалена Джанаварова, която е свирила на виолончело в Младежки дом цели 9 години“, разказа още Румен Петров. Средствата, събрани на проявата ще се дарят за лечението на Никол.  \r\nПетров уточни, че празничните прояви започват ден по-рано (на 30 май, от 11.00 часа), когато в парк „Марно поле“ ще бъде открита скулптурна композиция, изработена от школата по керамика при Младежки дом.  „Ние ще монтираме 50 керамични птици, които ще са върху метална основа, за да изглежда сякаш те са кацнали върху пръчки. Идеята е да се провокира отношението на обществото към изкуството. Тя беше изцяло създадена от децата и символизира Младежкия дом, който е гнездо, в което те израстват от малки и се превръщат в богати креативни личности“, обясни Гергана Пенова, ръководител на скулптурния клас. \r\nМладежки дом – Велико Търново е създаден през 1969 година. В годините до 1990 той е методически център за още 93 клуба от областта. Приоритети са обредната и забавно-развлекателна дейност. Днес институцията се посещава  от 600 деца и млади хора, които са обхванати от постоянните форми на работа и са от 10 националности. На година се приобщават и още около 3000 човека, които са част от различните програми. Към нея работи и изнесен център в Килифарево. \r\nЛуиза ТРАНЧЕВА", "date": "2019.05.28", "title": "Велико Търново: С благотворителен концерт, посветен на Никол Владкова, Младежкият дом в града отбелязва 50-годишния си юбилей"}
