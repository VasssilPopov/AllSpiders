{"url": "http://www.focus-news.net/news/2017/11/23/2460197/afp-mnozhestvo-hora-uchastvaha-v-parada-za-denya-na-blagodarnostta-v-nyu-york-pri-zasileni-merki-za-bezopasnost.html", "text": "Огромен брой хора, достигащи до милион или повече души, присъстваха на традиционния парад за Деня на благодарността в американския град Ню Йорк, предава AFP. Шествието се проведе при засилени мерки за сигурност, заради терористичната атака в града в края на октомври, която отне живота на осем души и произшествията, станали на няколко други места по-рано този месец. \r\nВоенни камиони са били разположени на ключови точки около шествието, като за сигурността на хората са се грижели групи на полицията и авиацията, както и тежковъоръжени военни екипи. \r\nАгенцията припомня, че в края на октомври, в Манхатън, Ню Йорк, мъж свързан с терористичната групировка „Ислямска държава“ отне живота на осем души и рани поне още 12 след като навлезе с откраднат автомобил в пешеходна зона.  Цанко Цолов", "date": "2017.11.23", "title": "AFP: Множество хора участваха в парада за Деня на благодарността в Ню Йорк при засилени мерки за безопасност"}
{"url": "http://www.focus-news.net/news/2017/11/23/2460163/vitseadmiral-plamen-manushev-ako-tryabva-da-govorim-za-savremenni-buditeli-to-krasimir-uzunov-tryabva-da-e-v-parvite-im-reditsi-s-vsichkite-mu-trudove.html", "text": "Ако трябва да говорим за съвременни будители, то Красимир Узунов трябва да е в първите им редици с всичките му трудове. Това каза вицеадмирал Пламен Манушев при представянето в Карлово на на книгата \"Азъ служихъ при Дранговъ\" с автор Красимир Узунов, предаде репортер на Радио \"Фокус\"-Пловдив. Манушев изтъкна достойнствата на книгата на Красимир Узунов, като я определи като \"монументален труд\". \"Посветена е на една малка част от живота на подполковник Дрангов - 100 дни от Скопската школа\", посочи Манушев. Той отбеляза, че в тази книга се говори за дълг, чест, достойнство и национални идеали. \"Говори се за командирите - 34 офицери и за 1200 школници, събрани в Скопската школа. В тази книга  100 страници са отделени на Скопската школа, 100-на страници на командирите и около 600 страници са посветени на школниците на подполковник Дрангов\", каза още Пламен Манушев. Той посочи още, че в книгата авторът цитира имената на всички командири, както и съдбата им. \"Това наистина е монументален труд, задълбочено изследване на една област от нашата история - Първата световна война\", каза още вицеадмирал Манушев.\r\nЦветана ТОНЧЕВА", "date": "2017.11.23", "title": "Вицеадмирал Пламен Манушев: Ако трябва да говорим за съвременни будители, то Красимир Узунов трябва да е в първите им редици с всичките му трудове"}
{"url": "http://www.focus-news.net/news/2017/11/23/2460164/burgas-horova-shkola-milka-stoeva-otkriva-svoya-yubileen-sezon-s-kontsert.html", "text": "Хорова школа \"Милка Стоева\" предлага на публиката поредица от музикални събития, посветени на 70-годишнината от създаването на детския хор, съобщиха от пресцентъра на Община Бургас. Първият концерт ще се състои на 24 ноември, петък, от 18:30 часа в зала \"Аула\" на Окръжен съд - Бургас. \r\nИзпълнители на ретро произведенията ще бъдат настоящи хористи от детски хор \"Милка Стоева\" и хористи от смесен хор \"Бургас\" - двете представителни формации на школата. Събитието се организира от Младежкия културен център с любезното съдействие на Окръжен съд - Бургас. Входът е свободен.\r\nДетски хор \"Милка Стоева\" е създаден през 1947 г. от известния педагог, композитор и диригент Борис Ибришимов. Със своята богата 70-годишна творческа биография бургаската формация се нарежда сред най-добрите български хорове в страната. В годините е прераснал в хорова школа, възпитала и създала много известни музиканти, певци и ценители на музиката и изкуството. Огромен дял за високото ниво, за големите международни отличия и активен културен живот на състава има дългогодишният диригент и ръководител на хора - Милка Стоева, чието име хорът приема през 2003 година. Към настоящия момент диригент и ръководител на школата е Светла Стоева.", "date": "2017.11.23", "title": "Бургас: Хорова школа „Милка Стоева“ открива своя юбилеен сезон с концерт"}
{"url": "http://www.focus-news.net/news/2017/11/23/2460165/krasimir-uzunov-polk-drangov-e-plamak-za-nego-ne-mozhe-da-se-pishe-ravnodushno.html", "text": "Дрангов е пламък, за него не може да се пише равнодушно. Това Красимир Узунов - президент на Радио и Агенция \"Фокус\", по време на представянето в Карлово на книгата му \"Азъ служих при Дранговъ\", предаде репортер на Радио \"Фокус\"-Пловдив. Той обясни, че е написал тази книга под влияние на внука на подполковник Дрангов, с който се познава. На въпрос на военнослужещ от залата дали тази книга ще бъде представена в Македония, Красимир Узунов отговори, че Македония още не е узряла за представянето ѝ. В Битоля обаче ще има представяне на книгата \"Каймакъ-Чаланъ\". \"Върхът се вижда от Битоля\", каза Узунов. \"Каймакъ-Чаланъ\" ще бъде представена и в Белград. \"Те за първи път казаха колко убити имат на този връх\", каза авторът. И отново припомни, че там са загинали 3200 български и 5500 сръбски войници. \r\nЗа новата си книга \"Азъ служих при Дранговъ\" Красимир Узунов каза още, че се е постарал на всяка страница да има по една мисъл на Дрангов. \"100 години след смъртта му, ние нямаме събрано всичко от Дрангов\", каза още Узунов. \"Дрангов трябва да бъде събран и да се изучава\", допълни още той.\r\nЦветана ТОНЧЕВА", "date": "2017.11.23", "title": "Красимир Узунов: Полк. Дрангов е пламък, за него не може да се пише равнодушно"}
{"url": "http://www.focus-news.net/news/2017/11/23/2460166/pazardzhik-otlichnitsite-v-sporta-na-obshtina-velingrad-shte-badat-nagradeni-na-15-dekemvri.html", "text": "Отличниците в спорта на община Велинград ще бъдат наградени на 15 декември, съобщиха за Радио „Фокус“ – Пазарджик от общинската администрация на Велинград. Церемонията за награждаване на изявените спортисти от клубовете в община Велинград ще се състои в туристически информационен център - Велинград на 15 декември, петък, от 18.00 часа. Това е решено на работна среща между представители на общинска администрация и спортните клубове. На „Спортни постижения” 2017 г.  ще бъдат наградени тримата най-изявени спортисти от всеки един от 8-те велинградски клуба.\r\nСветлана ЕЛЕНКИНА", "date": "2017.11.23", "title": "Пазарджик: Отличниците в спорта на община Велинград ще бъдат наградени на 15 декември"}
{"url": "http://www.focus-news.net/news/2017/11/23/2460167/tass-v-sluchay-che-bade-izbran-za-prezident-vladimir-zhirinovski-shte-preboyadisa-kremal-v-byalo-i-shte-varne-imperskata-simvolika.html", "text": "Председателят на Либерално-демократичната партия на Русия(ЛДПР) Владимир Жириновски ще се яви на президентските избори в Русия през 2018 година с програма, състояща се от 100 точки, сред които обявяването на амнистия, хуманизацията на Наказателния кодекс на Русия, организирането на военно-полеви съдилища за борба с престъпността, боядисването на Кремъл в бяло и връщането на имперската символика, предава ТАСС, като се позовава на текста на програмата му, разпространена в четвъртък.\r\nКакто Агенция \"Фокус\" вече информира, по-рано от ЛДПР заявиха, че партията издига кандидатурата на Жириновски за президентските избори, като официалното утвърждаване ще се случи в края на декември. Това ще бъде шестата президентска кампания за политика.\r\nПрограмата на Жириновски се казва „100 хода: Време е да направим мощен тласък напред!“, нейната цел – „да се установи ред и да се осигури доход за семействата, достатъчен за живеене, а не за оцеляване“. \r\nОсвен другите неща, Жириновски смята, че е целесъобразно да се премести президентската резиденция от територията на Кремъл и да се върне имперската символика: черно-жълто-белият флаг и химнът „Боже царя храни“. Освен това той предлага „да бъдат поставени орли, вместо звездите, на кулите на Кремъл“ и боядисването му в бял цвят.\r\nЛидерът на либерал-демократите планира да „строи страната без комунизъм, нацизъм, авторитаризъм и расизъм“, да признае всички революции за зло и да върне старите имена на градовете, а една от улиците в Москва да бъде кръстена в чест на цар Иван IV Страшни(Грозни).\r\nПревод и редакция:", "date": "2017.11.23", "title": "ТАСС: В случай, че бъде избран за президент, Владимир Жириновски ще пребоядиса Кремъл в бяло и ще върне имперската символика"}
{"url": "http://www.focus-news.net/news/2017/11/23/2460168/bsp-poiska-sazdavaneto-na-vremenna-anketna-komisiya-za-saniraneto-obzor.html", "text": "БСП иска създаването на Временна анкетна комисия за санирането. Това обяви заместник-председателят на ПГ на „БСП за България“ Жельо Бойчев по време на брифинг в Народното събрание. Бойчев заяви, че БСП иска да станат ясни всички обстоятелства, свързани с изработването на критериите за програмата и изпълнението на целите и с начина на определяне на пределните цени. Жельо Бойчев добави, че БСП иска в предмета на тази комисия да се заложи и бъдещото развитие на програмата. Той обърна внимание, че няма предвидени финансови средства за бюджет 2018 г. за продължение на програмата. \r\nЗаместник-председателят на ПГ на „БСП за България“ изрази притеснение, че в доклада на Сметната палата за Програмата за саниране е отразено нарушение на Закона за публичните финанси. На въпрос дали идеята за създаване на комисията е вдъхновена от президента Румен Радев, депутатът от ПГ на „БСП за България“ Манол Генов отговори, че БСП няма договорки с президента и подчерта, че от миналия мандат от партията имат забележки по програмата. \r\nОт ПГ на ГЕРБ обявиха, че няма да подкрепят искането на БСП за създаване на Комисия за санирането. Депутатът Даниела Савеклиева коментира, че искането на БСП е недопустимо и призова групата да четат информация в деловодството на Народното събрание по темата. Тя обърна внимание, че е народен представител от Благоевград, който е първенец по изпълнение на Националната програма за саниране. Тя отчете, че в града има над 140 подписани договора, включващи над 200 сгради. По думите й 25 хил. души в Благоевград са получили  безвъзмездна помощ по Програмата за саниране. Заместник-.министърът на регионалното развитие Малина Крумова допълни, че програмата за саниране не е спряна и продължава да се изпълнява. Тя поясни, че към момента има над 850 завършени сгради, а близо 600 са в процес на изпълнение. Тя подчерта, че има средства, осигурени от бюджета. \r\nДеница КИТАНОВА", "date": "2017.11.23", "title": "БСП поиска създаването на Временна анкетна комисия за санирането (ОБЗОР)"}
{"url": "http://www.focus-news.net/news/2017/11/23/2460169/istoricheska-sreshta-mezhdu-pravitelstvata-na-balgariya-i-makedoniya-obzor.html", "text": "Днешната среща между правителствата на България и Македония, която се проведе в Струмица, Македония, бе определена като историческа, тъй като в последните 18 години подобно нещо не се бе случвало. Самото заседание започна с разговор между министър-председателите Бойко Борисов и Зоран Заев. Срещата между двамата се проведе на четири очи, а след нея на пресконференция пред медиите бяха подписани девет документа за двустранно сътрудничество в областта на външната политика, инвестициите, енергетиката, отбраната, туризма, телекомуникациите, инфраструктурата и реакцията при бедствия. Споразуменията са част от изпълнението на Договора за приятелство, сътрудничество и добросъседство, подписан на 1 август тази година. Веднага след това двамата премиери обобщиха основните моменти от заседанието, което проведоха по-рано, като стана ясно, че и за двете страни основните приоритети, по които ще се работи са транспортен коридор № 8, намаляване цените на роуминга, стимулиране на общи проекти в областта на икономиката, граничното сътрудничество, отбраната, както и въпроса за присъединяването на Македония към Европейския съюз и НАТО. \r\nВ тази връзка Зоран Заев обясни, че коридор № 8 ще допринесе за развитието на туризма, икономиката и бизнеса в България и Македония. Премиерът на Македония заяви, че за страната в момента на дневен ред стои членството ѝ в Европейския съюз, като за целта се извършват поредица от реформи. Той допълни, че македонската държава с интерес ще следи Българското председателство на Съвета на Европейския съюз и ще помага с каквото може. Зоран Заев коментира също, че най-много до 6 месеца ще се намалят цените на роуминга между България и Македония. От своя страна българският премиер Бойко Борисов заяви, че с по-ниските цени на роуминга ще се подобри комуникацията между гражданите на двете държави. Той коментира и Коридор № 8 като заяви, че това е една пълноводна река около която може да развие икономика, бизнес и туризъм. \r\nКъм двамата министър-председатели бяха отправени и въпроси, свързани с отношенията между Българската и Македонската православна църква, както и за това има ли македонски език. По първата тема Заев заяви, че автокефалноста на македонската църква е много важна, но нито неговото, нито българското правителство ще се намесят в работата на двете духовни институции. Премиерът Борисов също подкрепи своя колега, заявявайки, че няма да се бъркат в работата на двете църкви. А по темата за македонския език българският министър-председател посочи, че не трябва да се връщаме назад в миналото, а да гледаме напред, защото това е в интерес и на двете държави. Зоран Заев допълни, че езикът е тема, която е важна и за двете страни, но потвърди думите на Борисов, че по-малко трябва да се говори за миналото и повече да се гледа напред в бъдещето. \r\nВ края на днешното заседание между правителствата на Македония и България се състоя и церемония по връчването на специализирано превозно средство за хора с увреждания, което е дарение от България за Струмица. В началото на ноември кабинетът на Бойко Борисов одобри отпускането на 70 000 лева за закупуването му. Дарението е в подкрепа на проект за социално включване на уязвими групи в община Струмица и създаването на условия за пълноценното участие на хората с увреждания в икономическия, социалния и културния живот в града.\r\nПо-рано през деня премиерите Бойко Борисов и Зоран Заев заедно поднесоха венци пред паметника на президента на Република Македония в периода 1999-2004 година Борис Трайковски, който загина в самолетна катастрофа.\r\nЛивия НИНОВА", "date": "2017.11.23", "title": "Историческа среща между правителствата на България и Македония (ОБЗОР)"}
{"url": "http://www.focus-news.net/news/2017/11/23/2460170/smolyan-obshtina-chepelare-shte-otbelezhi-10-godini-ot-osnovavaneto-na-tsentar-za-nastanyavane-ot-semeen-tip-za-detsa-bez-uvrezhdaniya-v-selo-pavelsko.html", "text": "Община Чепеларе отбелязва 10 години от основаването на „Център за настаняване от семеен тип за деца без увреждания“ в село Павелско, съобщиха от пресцентъра на Общината. Събитието ще се проведе на 24 ноември от 13.00 часа.\r\n„Център за настаняване от семеен тип за деца от 3 до 14 години без увреждания“ село Павелско е вид социална услуга от резидентен тип. Предоставя жизнена среда за пълноценното израстване и развитие на деца лишени от родителска грижа, за които към момента на настаняването са изчерпани възможностите за връщане в биологичното семейство, настаняване при близки и роднини или приемно семейство.\r\nОтрит е през месец ноември 2007 година. Капацитетът на Центъра е 15 деца. Настаняването става със Заповед или Направление от директора на Дирекция „Социално подпомагане“ в страната или от областта. Наличната база е пригодена за деца без увреждане. Центърът е  първият в област Смолян и един от първите в България. Изграден е изцяло с общински средства.\r\nВ центъра функционират среда и отношения близки до семейната среда, при която децата получават необходимите им индивидуални грижи и подкрепа за личното съзряване и се усвояват самостоятелни умения необходими им за реализацията в живота. Основната цел на Центъра за настаняване от семеен тип е осигуряване качество на живот, което гарантира пълноценното физическо, емоционално и познавателно развитие и социално включване на всяко дете в естествената за него среда, чрез осигуряване на индивидуална грижа и подкрепа.", "date": "2017.11.23", "title": "Смолян: Община Чепеларе ще отбележи 10 години от основаването на „Център за настаняване от семеен тип за деца без увреждания“ в село Павелско"}
{"url": "http://www.focus-news.net/news/2017/11/23/2460171/the-washington-post-aktivisti-postroiha-mini-memorial-na-holokosta-pred-kashtata-na-politik-ot-alternativa-za-germaniya.html", "text": "Базираният в Берлин арт-колектив “Център за политическа красота“ показа последния си проект: 24 бетонни блокчета в тихото германско селце Борнхаген, пише американското издание The Washington Post.\r\nПроектът е в почит на Мемориала на жертвите на Холокоста, символ на берлинския централен квартал “Mitte”, открит през 2005 година. За разлика от него, мястото на Борнхагенският мемориал е избрано, за да се радва на вниманието на един специален ценител на изкуството – Бьорн Хьоке, член на крайно-дясната партия „Алтернатива за Германия“, който притежава имот в близост до него.\r\nЛичността на Хьоге също не е избрана случайно, тъй като той е добре запознат с оригиналния монумент. През януари той произнесе реч в столицата на провинция Саксония - Дрезден, по време на която го описа като „паметник на срама“ и заяви, че германската култура на отношение към престъпленията на нацисткия режим, извършени по време на Втората световна война, трябва да претърпи „180-градусов завой“. Малко след това, местната организация на „Алтернатива за Германия“ се извини за коментарите, но критиците се разяриха, че Хьоке не е изключен от партията.\r\nПревод и редакция:", "date": "2017.11.23", "title": "The Washington Post: Активисти построиха мини-мемориал на Холокоста пред къщата на политик от „Алтернатива за Германия“"}
{"url": "http://www.focus-news.net/news/2017/11/23/2460172/plovdiv-zapochna-izgrazhdaneto-na-nov-park-v-kvartal-proslav.html", "text": "Започна изграждането на нов парк в пловдивския квартал „Прослав”, който се намира в район „Западен“. Това съобщиха за Радио „Фокус“ – Пловдив от районната администрация. Паркът ще се простира на площ от 5 декара и се намира на ул. „Елена“, срещу училище „Тодор Каблешков” и до храм „Свети Атанасий”.\r\nСлед заравняването на терена е започнало изграждането на осветителната мрежа, която се състои от 17 стълба. Паралелно с тази дейност се извършва и полагането на система за видеонаблюдение с общо 14 камери. Следващият етап за реализиране на проекта е полагането на тръби за поливна система и  изграждане на питейна фонтанка. Успоредно с това ще се постави и алейна настилка от близо 600 квадратни метра.\r\nОт районната администрация съобщиха още, че към момента се довършва проектът за детската площадка. Одобрени и поръчани са уредите за фитнеса на открито, както и беседката, които ще бъдат изработени в рамките на няколко месеца. Целта е рано напролет да се монтират всички съоръжения и проектът да се въведе в експлоатация.\r\nТони МИХАЙЛОВ", "date": "2017.11.23", "title": "Пловдив: Започна изграждането на нов парк в квартал „Прослав“"}
{"url": "http://www.focus-news.net/news/2017/11/23/2460173/sport-astana-zagubi-ot-vilyareal-s-23-zavarshiha-poluvremenata-na-parvata-seriya-ot-machove-ot-liga-evropa.html", "text": "Отборът на най-успешния български треньор в последните години Станимир Стоилов – Астана, загуби домакинството си на Виляреал с 2:3 в ранната среща от 5-ия кръг на груповата фаза на Лига Европа. Завършиха полувремената на 13-те мача от първата серия мачове от същата фаза за тази вечер. Ето и резултатите на някои от тях:\r\nЗенит Санкт Петербург – Вардар Скопие 2:0\r\nАтлетик Билбао – Херта Берлин 1:2\r\nБАТЕ Борисов – Цървена Звезда 0:0\r\nКьолн – Арсенал 0:0\r\nВиктория Пилзен – Стяуа Букурещ 0:0\r\nЛацио – Витес 1:1", "date": "2017.11.23", "title": "Спорт: Астана загуби от Виляреал с 2:3, завършиха полувремената на първата серия от мачове от Лига Европа"}
{"url": "http://www.focus-news.net/news/2017/11/23/2460174/emil-hristov-ot-gerb-e-noviyat-zam-predsedatel-na-parlamenta-obzor.html", "text": "Емил Христов от ГЕРБ бе избран за заместник-председател на Народното събрание със 123 гласа „за“, 7 „против“ и 48 „въздържал се“. Председателят на ПГ на ГЕРБ Цветан Цветанов заяви, че с натрупания опит и активност като депутат Емил Христов ще бъде достоен зам.-председател. Христов заема мястото на Цвета Караянчева, която бе избрана за председател на НС след оставката на Димитър Главчев. Оставката му дойде след като отстрани от пленарно заседание лидера на БСП Корнелия Нинова и депутата Антон Кутев. От опозицията внесоха искане за оставката му, която Главчев даде. Той остана депутат в 44-тото НС и стана член на комисиите по външна политика и бюджет и финанси. Емил Христов бе председател на временната комисия за процедурата по придобиване на нов боен самолет. \r\nСлед избирането му за зам.-председател, Емил Христов заяви, че доста дълго време е бил председател на Общински съвет, на което може да се осланя на новия си пост. По думите му председателят на Общински съвет, както този на парламента, минава през предизвикателства и трябва да се справя с много сериозни проблеми. „Може би опитът ми като председател на Общински съвет е бил повод за издигане на кандидатурата ми за зам.-председател, не мога да кажа. Благодарен съм за това, че са ме забелязали. Благодарен съм на ръководството на ГЕРБ, признавам, че беше изненада за мен“, коментира Емил Христов. Той изрази увереност, че Цвета Караянчева ще се справи като председател на НС. Според него не може да се говори за напрежение в ПГ на ГЕРБ след оставката на Димитър Главчев. „Разбира се, че това беше доста неприятно и дълго време всички го преживявахме. Гледаме с увереност в бъдещето“, обясни депутатът. В отговор на въпрос приема ли като награда кандидатурата за зам.-председател на НС заради добрата си работа в Комисията за изтребителите Емил Христов посочи: „Не правя връзка между двете неща. Като военен съм свикнал като получа задача да я изпълня по възможно най-добрият начин. В комисията всички, включително колегите от БСП, се стремихме да бъдем на ниво, да не заемаме страна и да отразим нещата, каквито са били“.Кой е Емил Христов?\r\nБиляна ИВАНОВА", "date": "2017.11.23", "title": "Емил Христов от ГЕРБ е новият зам.-председател на парламента (ОБЗОР)"}
{"url": "http://www.focus-news.net/news/2017/11/23/2460175/emil-kabaivanov-kmet-na-karlovo-balgarskiyat-duh-e-zhiv.html", "text": "Имаме български дух и той е жив и сега. Това каза пред Радио „Фокус“ кметът на Карлово Емил Кабаиванов по повод „Вечерта по отечестволюбие“, на която бе представена книгата на президентa на Агенция и Радио „Фокус“ Красимир Узунов „Азъ служихъ при Дранговъ“. По думите на Кабаиванов българите винаги са били неголям народ, но силен като дух – уважават и тачат своите предци, а това дава духовния заряд, необходим в този динамичен и глобален свят. „Колкото е важно да може всеки карловец и гост на града да прочете имената на загиналите герои за България, толкова е важно ние да носим паметта за тях в сърцата си. Карлово знае и да жали, и да слави, и да бъде мъдър град със стара история, който се бори да поддържа жив българския дух за много по-големи градове на България“, каза кметът Емил Кабаиванов. Той допълни, че в Карлово ще бъде изграден паметник на загиналите във войните за национално освобождение в т. нар. местност „Войнишкото“, откъдето са тръгвали всички доброволци за Сръбско-българката, Балканската, Междусъюзническата и Първата световна война. Според него, местността е заредена с драматизъм и история, но и с идеен заряд, който прави Карлово един от градовете военни гарнизони, опора на българското войнство и армия в новата история на България.", "date": "2017.11.23", "title": "Емил Кабаиванов, кмет на Карлово: Българският дух е жив"}
{"url": "http://www.focus-news.net/news/2017/11/23/2460176/tass-noviyat-komandvasht-vms-na-iran-razkri-planovete-si-da-otpravi-korabi-kam-bregovete-na-sasht.html", "text": "Иран планира „в близко бъдеще“ да отправи свои бойни кораби към бреговете на САЩ – в Мексиканския залив и Атлантическия океан. Това заяви новият командващ Военноморските сили на Ислямската република контра адмирал Хосеин Ханзади, който смени на този пост Хабиболлу Сайяри на 6 ноември, предава ТАСС, като се позовава на публикация в американските медии.\r\nВоеначалникът, изказвайки се на първата пресконференция след назначаването си, обеща, че ВМС на Иран ще направят така, че „флага на нашата страна да се развява в Мексиканския залив“. Командващият ВМС на Ислямската република заяви и за намеренията си да отправи кораби на визита в Южна Америка. „Появата на наши кораби в Средиземно море и Суецкия канал предизвика потрес по света и застави САЩ да направи коментари по въпроса“, добави той.\r\nПревод и редакция:", "date": "2017.11.23", "title": "ТАСС: Новият командващ ВМС на Иран разкри плановете си да отправи кораби към бреговете на САЩ"}
{"url": "http://www.focus-news.net/news/2017/11/23/2460177/kyustendil-do-lyatoto-na-2019-godina-tryabva-da-zaraboti-regionalnoto-depo-za-otpadatsi-kray-dupnitsa.html", "text": "До лятото на 2019 година трябва да заработи регионалното депо за отпадъци край Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му в Министерството на околната среда и водите е приложен график, който стриктно се спазва. „През лятото или най-късно септември следващата година строителството на първа клетка на депото следва да започне. Идеята е сега да обявим обществена поръчка за избор на фирма, която да направи работния проект, до края на февруари този проект да бъде наличен, да кандидатстваме с него пред предприятието за управление дейностите на околната среда и след като бъде одобрено, да направим съответната обществена поръчка за избор на фирма – изпълнител”, каза Красимир Георгиев. По думите му сметките са направени така,  че през септември месец следващата година строителството би следвало да започне, до юни месец 2019 година вече да има работещ център за третиране на битови отпадъци.\r\nВенцеслав ИЛЧЕВ", "date": "2017.11.23", "title": "Кюстендил: До лятото на 2019 година трябва да заработи регионалното депо за отпадъци край Дупница"}
{"url": "http://www.focus-news.net/news/2017/11/23/2459825/predstoyashti-sabitiya-v-stranata-za-23-noemvri-agentsiya-fokus.html", "text": "От 16.00 часа на „Дондуков“ 2, държавният глава ще бъде домакин на церемонията по връчването на дванадесетите годишни награди “Най-голям корпоративен дарител”.\r\n***\r\nОт 09.00 часа ще се проведе пленарно заседание на Народното събрание.\r\n***\r\nОт 09.30 ч. в зала „Опал“ на хотел Рамада София Сити Център, Министерството на здравеопазването ще бъде домакин на 39-тата Регионална среща на Здравната мрежа на страните от Югоизточна Европа, посветена на темата „Промоция на здравето сред децата и младите хора в Югоизточна Европа“.\r\n***\r\nОт 10.00 часа, в Общинския дворец на културата в град Перник, министърът на образованието и науката Красимир Вълчев ще участва в IV Национална конференция „Дигиталната учебна среда – ново измерение в образователния процес“. \r\n***\r\nОт 16.00 часа в село Първомай министърът на регионалното развитие и благоустройството Николай Нанков и министърът на местното самоуправление на Република Македония Сухейл Фазлиу ще открият ремонтирания път III-1084 Старчево – Кърналово – Първомай.\r\n***\r\nОт 09:30 часа в заседателната зала в сградата на Висшия съдебен съвет, ул. Eкзарх Йосиф, № 12, ще се проведе заседание на Пленума на ВСС. \r\n***\r\nОт 09.15 часа, XIII състав на Специализирания наказателен съд ще проведе заседание по делото срещу Николай С., Петър Б. и Венцислав З., обвинени в организиране и ръководене на организирана престъпна група. \r\n***\r\nОт 09.30 часа, в хотел Шератон, зала Роял, Министерство на туризма, в партньорство с Български лекарски съюз, организират за първа година конференция за медицински и здравен туризъм, на тема: „Медицински и здравен туризъм в България – състояние  и възможности за развитие“. \r\n***\r\nОт 10.00 часа ще се проведе 44-то заседание на Столичния общински съвет.\r\n***\r\nОт 10.00 часа, в зала „Рубин“ на Хотел Рамада, ще се проведе международно събитие \r\nпо повод деня на българската адвокатура и продължение на честванията на  120 години Софийска адвокатска колегия. \r\n***\r\nОт 18.15 часа в Аулата на ВМА, Военномедицинска академия възобновява ежегодните курсове по чернодробно-панкреатична хирургия. През 2017 г. темата на курса ще бъде: Рак на панкреаса – мултидисциплинарен подход при лечението. \r\n***\r\nОт 19.00 часа, в зала 1 на НДК ще се проведе концерт на Веселин Маринов, на който той ще представи новия си албум – „Представи си…“. \r\n***\r\nОт 08.30 часа пред сградата на затвора, служителите ще излязат на протест искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 09.00 часа пред затвора в Бойчиновци служителите ще излязат на протест с искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 16.30 часа в централата на партията в морския град, намираща се на ул. „Конт Андрованти 5”, Общинският съветник от ГЕРБ-Бургас Диян Димов ще има приемен. \r\n***\r\nОт 15.00 ч., в залата на 6 ет. в сградата на Общинската администрация ще бъде подписан договор между Община Видин и Организацията на евреите в България \"Шалом\" за дарение на Синагогата.\r\n***\r\nОт 17.30 ч., в залата на Общински съвет - Видин ще бъде организирана среща във връзка с Програмата \"Енергийна ефективност в многофамилни жилищни сгради по Приоритетна ос 1 „Устойчиво и интегрирано градско развитие “, по Оперативна програма „Региони в растеж “ 2014-2020. Тя ще бъде открита от кмета на Община Видин Огнян Ценков.\r\n***\r\nОт 11.00 часа, зала 302 на Община Велико Търново ще се проведе пресконференция по случай Коледната и Новогодишна програма в града.\r\n***\r\nОт 18.00 часа в ИЗ „Рафаел Михайлов“ ще бъде открита Изложба ”Стъклен пакет” – резултати от Международно биенале на стъклото 2017 с участието на студенти от Нов български университет, ВТУ „Св. св. Кирил и Методий” и Национален университет по изкуство /Букурещ/  от Международно биенале на стъклото.\r\n***\r\nОт 18.30 в НЧ „Развитие 1869“ ще се проведе симфоничен концерт. \r\n***  \r\nОт 17.00 часа в Младежкия дом ще се проведе „Малко въображение” – модно шоу на деца от детските и учебни заведения . \r\n***\r\nОт 09.30 часа, в Детска градина №11, ще се проведе куклен спектакъл  „Не пресичай на червено“ на Държавен куклен театър „Дора Габе“. \r\n***\r\nОт 11. 00 часа в Държавен куклен театър „Дора Габе“ ще се проведе Куклен спектакъл  „Тримата братя и златната ябълка“. \r\n***\r\nОт 17.30 часа в Художествената галерия в града ще се проведе съвместна изложба на Дружество на Добричките художници и Дружество на художниците – Силистра. \r\n***\r\nОт 17.30 часа, в камерната зала на НЧ „Васил Левски – 1861 г.“ ще бъде представена книгата „Азъ служихъ при Дранговъ“ от Красимир Узунов.\r\n***\r\nОт 15.30 часа в кабинета на председателя на Общински съвет – Кюстендил ще се проведе пресконференция по повод предстоящо заседание на Общинския съвет.\r\n***\r\nОт 18.00 часа в Дома на културата в гр. Кърджали ще бъде изнесен концерт под надслов „ПЕСНИТЕ И ТАНЦИТЕ на ТРАКИЯ“.\r\n***\r\nОт 11.00 часа пред затвора в Ловеч служителите му излязат на протест с искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 09.30 до 14.30 часа, в сградата на Административен съд – Пазарджик (ул. „Константин Величков“ № 20, ет. 5) ще се проведе „Ден на отворените врати“.\r\n*** \r\nОт 13.30 часа в Адвокатурата в Пазарджик ще бъде открит Център за правна помощ на социално слаби граждани.\r\n***\r\nОт 16.00 часа, в пешеходната зона до сградата на Общината, ще се проведе протест срещу управлението на града. \r\n***\r\nОт 15.00 часа, в регионалния пресклуб на БТА – Плевен ще се проведе пресконференция на ПП „Движение България на гражданите“. \r\n***\r\nОт 12.00 часа в заседателна зала на Общината ще се проведе пресконференция относно провеждането на най-атрактивното таекуондо шоу в света KUKKIWON.\r\n***\r\nОт 12:00 часа в Гранд хотел „Пловдив“ ще се състои пресконференция по повод началото на Националната конференция „Насилието и детето на 21 век“.\r\n***\r\nОт 13.00 часа в Гранд хотел „Пловдив“ ще се състои официалното откриване на Националната конференция  „Насилието и детето на 21 век“. Тя ще продължи и на 24 ноември. \r\n***\r\nОт 14.00 часа в Голямата конферентна зала на Дома на културата „Борис Христов“ ще се проведе безплатно обучение за доброволци за работа в проекта „Европейска столица на културата“, организирано от Фондация „Пловдив 2019“.\r\n***\r\nОт 18.30 часа в Студио 1 на Радио Пловдив писателят Джефри Мур ще представи романа си „Клубът на изчезналите видове“. \r\n***\r\nОт 13:00 часа, в зала 201 на Областна администрация Смолян, заместник-министърът на труда и социалната политика Росица Димитрова ще даде изявление пред медиите във връзка със социалните услуги в региона.\r\n***\r\nОт 09,30 часа в конферентна зала на Международен младежки център, Стара Загора, бул. Цар Симеон Велики 55 ще се проведе шеста регионална годишна конференция на тема „За да живеем и работим в България ”.\r\n***\r\nОт 10.00 часа, в зала 203 в Община Стара Загора, председателят на Общинския съвет – Стара Загора Таньо Брайков ще даде пресконференция. \r\n***\r\nОт 14.00 часа в конферентна зала на Международен младежки център, Стара Загора, бул. Цар Симеон Велики 55 ще се проведе пресконференция на Областния информационен център – Стара Загора във връзка с шеста регионална годишна конференция на тема „За да живеем и работим в България”.", "date": "2017.11.23", "title": "Предстоящи събития в страната за 23 ноември (Агенция „Фокус“)"}
{"url": "http://www.focus-news.net/news/2017/11/23/2459826/the-ny-times-evropeyskiyat-sad-po-pravata-na-choveka-mozhe-da-prinudi-balgariya-da-priznae-ednopolovite-brakove.html", "text": "Европейският съд по правата на човека може да принуди България да признае еднополовите бракове, съобщава The New York Times. Съдът разглежда въпроса за признаване на гейбраковете в страните от ЕС, където те не са разрешени, след като Конституционният съд на Румъния е поискал да се произнесе по съдебно дело, заведено от двама мъже, които искат сключеният помежду им брак им да бъде признат от румънските власти. \r\nЮстина Йонеску, румънски адвокат, каза пред Европейския съд по правата на човека, че бракът между двамата трябва да бъде признат въз основа на принципа за свободно движение в ЕС. „Уверени сме в мъдростта на съдиите от Европейския съд и се надяваме, че те ще вземат решение в наша полза и ще сложат край на несправедливостта в Румъния“, каза Адриан Коман, който от 2012 г. насам води съдебни битки за това брачният му съюз с американеца Клайбърн Робърт Хамилтън да бъде признат от румънските власти. \r\nПредставители от Румъния, Унгария, Полша и Латвия обаче заявиха на слушанията в Люксембург, че не желаят терминът „съпруг/съпруга“ да се отнася към еднополови съюзи. \r\nСпоред представители на Европейската комисия, еднополовите бракове или гражданските партньорства се признават в 22 от 28 страни-членки на ЕС. Румъния, Полша, Словакия, България, Литва и Латвия към момента не предоставят правна защита за еднополовите съюзи.   Калина Жекова", "date": "2017.11.23", "title": "The NY Times: Европейският съд по правата на човека може да принуди България да признае еднополовите бракове"}
{"url": "http://www.focus-news.net/news/2017/11/23/2459827/futbol-zavarshiha-machovete-ot-petiya-krag-na-grupovata-faza-v-shampionskata-liga.html", "text": "Футбол: Завършиха мачовете от петия кръг на груповата фаза в Шампионската лига\r\nФутбол: Завършиха мачовете от петия кръг на груповата фаза в Шампионската лига. Преди последните двубои след две седмици, сигурни участници в осминафиналите са отборите на Манчестър Юнайтед, Пари Сен Жермен, Байерн Мюнхен, Челси и Барселона.\r\nРезултатите от петия кръг:\r\nГрупа „А“:\r\nБазел – Манчестър Юнайтед 1:0\r\nЦСКА Москва – Бенфика 2:0\r\nГрупа „В“:\r\nПари Сен Жермен – Селтик 7:1\r\nАндерлехт – Байерн Мюнхен 1:2\r\nГрупа „С“:\r\nКарабах – Челси 0:4\r\nАтлетико Мадрид – Рома 2:0\r\nГрупа „D“:\r\nСпортинг Лисабон – Олимпиакос Пирея 3:1\r\nЮвентус – Барселона 0:0", "date": "2017.11.23", "title": "Футбол: Завършиха мачовете от петия кръг на груповата фаза в Шампионската лига"}
{"url": "http://www.focus-news.net/news/2017/11/23/2459828/afp-italianskata-bregova-ohrana-v-sryada-e-spasila-nad-1100-migranti-ot-lodki-v-sredizemno-more.html", "text": "Италианската брегова охрана в сряда е спасила над 1100 мигранти от 11 надуваеми и дървени лодки във водите на Средиземно море, предаде AFP. Неправителствената организация Mission Lifeline съобщи в „Туитър“, че сред спасените е жена, която е родила на борда на една от надуваемите лодки. \r\nОт началото на годината италианските брегове са достигнали 114 600 мигранти, което е с 32% по-малко в сравнение с данните от миналата година.   Калина Жекова", "date": "2017.11.23", "title": "AFP: Италианската брегова охрана в сряда е спасила над 1100 мигранти от лодки в Средиземно море"}
{"url": "http://www.focus-news.net/news/2017/11/23/2459829/bbc-chlen-na-gruzinskite-spetschasti-e-zaginal-a-chetirima-sa-raneni-pri-kontrateroristichna-operatsiya-v-tbilisi.html", "text": "Член на грузинските спецчасти е загинал, а четирима са ранени при контратерористична операция в Тбилиси, предаде BBC. Стрелба и експлозии разтърсваха жилищен блок в квартал „Исани“ по време на 20-часовата операция. Трима предполагаеми екстремисти са ликвидирани, един е задържан. \r\nСмята се, че заподозрените не са грузински граждани. От градските власти заявиха, че става въпрос за членове на „терористична групировка“ и в момента се установява именно коя.   Калина Жекова", "date": "2017.11.23", "title": "BBC: Член на грузинските спецчасти е загинал, а четирима са ранени при контратерористична операция в Тбилиси"}
{"url": "http://www.focus-news.net/news/2017/11/23/2459830/vzglyad-prisadata-na-ratko-mladich-e-postroena-varhu-naglite-i-presmetlivi-lazhi-na-es-i-nato.html", "text": "Международният наказателен трибунал за бивша Югославия осъди бившия командир на армията на Република Сръбска Ратко Младич на доживотен затвор. Това не изненада никого – всеки, който се информира за събитията в Босна не от слухове, разбира, че ако 74-годишният генерал бе оправдан, това щеше да означава крах за НАТО и ЕС. Това би разрушило идеологическата конструкция на Запада, която строят вече 25 години, коментира руският вестник „Взгляд“. \r\nНай-важното, което трябва да се знае,  е, че информацията за съществените загуби сред 28-ма дивизия на босненската армия в района на Сребреница послужи за предлог за начало на бомбардировките на Република Сръбска от самолети на НАТО. Т.е. събитията в Сребреница са залегнали в обосновката на европейската митология за ролята на ЕС и НАТО в „миротворческата операция в бивша Югославия“. Ако този камък се преобърне, ще възникнат маса въпроси и към НАТО, и към обединена Европа, и към отделни личности, дори и към цели нации. \r\nНищо чудно, че през изминалите години Сребреница се превърна в своеобразен култ, който се подкрепя не само от силите на мюсюлманите от Босна и нападателното правителство в Сараево. Жреци на този култ станаха мнозина от западните политици; появи се пропагандистка култура на Сребреница, включваща кинофилми, театрални постановки и популярна музика. Сърбите заеха мястото на „руската мафия“ в холивудските продукции и образът им стана толкова окарикатурено жесток, че надминава дори индианците от старите уестърни. А отричането на геноцида в Сребреница по тежест на обвинението почти се приравни с отричането на Холокоста – за алтернативна трактовка на тези събития бързо биха ви зачеркнали от благоприличното общество. \r\nТака, победилата система - европейската и натовската – си създаде механизъм за самозащита. Без Сребреница и нейния култ не би имало и намеса на НАТО в бивша Югославия, следователно оправданието на интервенцията, даже възхваляването й („ние спряхме геноцида“) – е задължителен елемент от европейската политика. Ако не обвинят сърбите (нацията като цяло и отделни нейни представители), европейците ще трябва да отговорят за собствените си постъпки. Особено за създаването на система за натиск над непокорните народи, на пръв ред сръбския и руския. \r\nПри тоя сценарий Ратко Младич нямаше никакъв шанс за правосъдие – най-малкото такова, каквото мюсюлманите, хърватите и албанците получават, пише изданието.   Калина Жекова", "date": "2017.11.23", "title": "„Взгляд“: Присъдата на Ратко Младич е построена върху наглите и пресметливи лъжи на ЕС и НАТО"}
{"url": "http://www.focus-news.net/news/2017/11/23/2459831/nezavisimaya-gazeta-amerika-ostana-zad-borda-v-reshavaneto-na-siriyskiya-konflikt.html", "text": "Провелата в Сочи се среща между лидерите на Русия, Турция и Иран показа в чии ръце се намира следвоенното бъдеще на Сирия, пише руският вестник „Независимая газета“. Въпреки че важните преговори бяха предшествани от телефонен разговор на президента на Русия Владимир Путин с неговия американски колега Доналд Тръмп, западните анализатори са обединяват около извода, че САЩ напълно са отстъпили на Русия решаването на сирийската политическа криза. Въпреки това отслабването на интереса от страна на Вашингтон съвсем не означава, че всички трудности около Сирия са разрешени. \r\n„Нашите усилия трябва да се съсредоточат върху дългосрочното нормализиране на ситуацията в Сирия“, каза Путин в началото на преговорите с президентите  на Турция и Иран. Действително, в хода на срещата в Сочи лидерите на трите страни обърнаха особено внимание на политическото бъдеще на страната. Те обсъдиха инициативата за провеждане на Конгрес на националния диалог – конференция между различните сирийски политически групи, призвана да помогне за нормализирането. Проблемът обаче се заключава в това, че идеята за провеждането на Конгреса широко се трактува като опит на играчите на страната на правителството в Дамаск да насочат политическия процес в удобно за тях русло. Съответно тази инициатива предизвиква подозрение както у влиятелните опозиционни групи, така и у западните страни, все още заинтересовани в разрешаването на сирийските проблеми, пише изданието.   Калина Жекова", "date": "2017.11.23", "title": "„Независимая газета“: Америка остана зад борда в решаването на сирийския конфликт"}
{"url": "http://www.focus-news.net/news/2017/11/23/2459832/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Европейският съд по правата на човека може да принуди България да признае еднополовите бракове, съобщава The New York Times. Съдът разглежда въпроса за признаване на гейбраковете в страните от ЕС, където те не са разрешени, след като Конституционният съд на Румъния е поискал да се произнесе по съдебно дело, заведено от двама мъже, които искат сключеният помежду им брак им да бъде признат от румънските власти. \r\nЮстина Йонеску, румънски адвокат, каза пред Европейския съд по правата на човека, че бракът между двамата трябва да бъде признат въз основа на принципа за свободно движение в ЕС. „Уверени сме в мъдростта на съдиите от Европейския съд и се надяваме, че те ще вземат решение в наша полза и ще сложат край на несправедливостта в Румъния“, каза Адриан Коман, който от 2012 г. насам води съдебни битки за това брачният му съюз с американеца Клайбърн Робърт Хамилтън да бъде признат от румънските власти. \r\nПредставители от Румъния, Унгария, Полша и Латвия обаче заявиха на слушанията в Люксембург, че не желаят терминът „съпруг/съпруга“ да се отнася към еднополови съюзи. \r\nСпоред представители на Европейската комисия, еднополовите бракове или гражданските партньорства се признават в 22 от 28 страни-членки на ЕС. Румъния, Полша, Словакия, България, Литва и Латвия към момента не предоставят правна защита за еднополовите съюзи.  Председателят на Свободната демократическа партия Кристиан Линднер изключи повторно участие на водената от него политическа формация в преговори за „ямайска“ коалиция в която участва партията „Зелени“, пише Politico .\r\n„В близко бъдеще, сътрудничество със „Зелени“ на национално ниво е немислимо за Свободната демократическа партия“, заяви в сряда Линднер, по време на интервю за германското авторитетно издание Der Spiegel. Младият председател добави, че „изключва подновяването на преговорите“. \r\nИзданието припомня, че Свободната демократическа партия се отказа да участва в управляваща коалиция и стана от масата за преговори в неделя, като тогава Линднер заяви, че е „по-добре да не управляваме, отколкото да управляваме зле“.  Турският президент Реджеп Тайип Ердоган и неговият ирански колега Хасан Рохани проведоха разговор на четири очи малко преди началото на тристранната среща относно Сирия, която започна в сряда в руския град Сочи. Това пише турското издание Daily Sabah. Срещата между двамата, която бе затворена за медиите, започна към 15:50 часа местно време и продължи около 40 минути.\r\nТристранните разговори между държавните глави на Русия, Турция и Иран ще засегнат бъдещето на Сирия след като терористичната групировка „Ислямска държава“ загуби по-рано всички по-важни свои позиции в страната. \r\nСлед приключването на тристранната среща Владимир Путин, Хасан Рохани и Реджеп Тайип Ердоган ще проведат съвместна пресконференция.\r\nИзданието припомня, че Турция, Русия и Иран по-рано започнаха преговори относно примирие в Сирия, което впоследствие доведе до кръга от разговори в Астана. Срещите между трите страни се провеждат паралелно с преговорите за постигане на мир в Сирия в Женева.  Според проучване, в което са взели участие почти 2600 души, американците се доверяват повече на Демократическата партия на САЩ що се отнася до въпросите за здравеопазването, пише Washington Examiner. Това са заявили 44% от анкетираните, докато според 34% републиканците могат да се справят по-добре с проблемите в сферата на здравеопазването. Останалите 22% не са отбелязали отговор на конкретния въпрос. \r\nСпоред 1/5 от участниците, здравните въпросите са най-важната тема в дневния ред на американския  Конгрес, докато половината от анкетираните смятат, че трябва да има промяна в сегашната система на здравеопазване на САЩ. По какъв начин трябва стане това не се посочва, тъй като в проучването не е имало допълнителни въпроси по темата.   Осем от липсващите 11 души, които са се намирали на борда на разбилия се в сряда във Филипинско море американски военен самолет, са били намерени и спасени, пише Washington Post. \r\nСамолетът тип C2-A „Грейхаунд“ е летял от военноморска база на САЩ, намираща се на о. Окинава, към самолетоносача „Роналд Рейгън“, който извършва военни учения съвместно с японски кораби във Филипинско море. \r\nОсемте спасени са настанени на самолетоносача за лечение, като според данни на американския флот, те се намират в стабилно състояние. Американските и японски сили продължават съвместното издирване на останалите трима души. Започнало е разследване относно причините за катастрофата.", "date": "2017.11.23", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/23/2459833/bbc-semeystvoto-na-ubitata-v-malta-razsledvashta-zhurnalistka-zavede-delo-sreshtu-politsiyata.html", "text": "Семейството на убитата в Малта разследваща журналистка заведе дело срещу полицията, предаде BBC. Роднините на Дафне Каруана Галиция смятат, че органите на реда са неспособни да проведат цялостно разследване и искат отговорният за разследването да бъде сменен. \r\nКаруана Галиция е известна с блога си, в който обвинява високопоставени политици в корупция. Тя бе убита на 16 октомври при взрив на дистанционно детонирана бомба, прикрепена към автомобила й. \r\nСледствието се ръководи от заместник-началника на полицията Силвио Валета, който е женен за министър от правителството на Малта и това е потенциален конфликт на интереси, според близките на журналистката. Освен това, самият той е бил обект на критики в блога на Дафне Каруана Галиция.   Калина Жекова", "date": "2017.11.23", "title": "BBC: Семейството на убитата в Малта разследваща журналистка заведе дело срещу полицията"}
{"url": "http://www.focus-news.net/news/2017/11/23/2459834/glavniyat-prokuror-sezira-premiera-za-predpriemane-na-merki-spryamo-kontrolni-organi-svarzani-s-poddrazhkata-na-yazovirite-obzor.html", "text": "На редовното правителствено заседание в Министерския съвет министър-председателят Бойко Борисов използва случая да обяви, че има писмо от главния прокурор във връзка с направените проверки по язовирите в последните години. „Резолирал съм го до министъра на икономиката, на екологията, на МРРБ и кмета на София да се извършат незабавни мерки, да се изпълнят препоръките по възможно най-бързия начин. По принцип препоръката е за яз. „Бели Искър“, уточни Борисов.\r\nПред журналисти кметът на София Йорданка Фандъкова обясни, че яз. „Бели Искър“ има констатирани проблеми и затова са подготвени проекти за реконструкция на язовирната стена. Тя уточни, че съоръжението има акт за държавна собственост, но в същото време концесионерът „Софийска вода“ го стопанисва, съгласно концесионния договор. Фандъкова призна, че язовирът се нуждае от конструкция на стената. По думите й ще бъде възложено на областния управител на София да избере съответния проект, защото това не е лесно. „Това е капиталова инвестиция и затова сме се договорили, че това ще бъде извършено от областния управител. Очаквам всеки момент това да му бъде възложено от страна на регионалния министър. Средствата трябва да бъдат отпуснати, но по-важното е да се избере проектът. Това беше много трудно, защото работим от 3-4 години по този въпрос и винаги опираме до това кой да бъде избраният проект. Има правени няколко експертни съвета и всеки път има особени мнения от страна на експертите“, коментира Фандъкова. По думите й няма единно становище кой е най-добрият за тази задача проект. Кметът на София уточни, че прокуратурата работи по този въпрос отдавна и са в контакт. „Отговаряме отдавна по тези въпроси – както ние, така и регионалното министерство. Така че е съвсем резонно да има ангажимент и от страна на прокуратурата да ни бъде предоставено писмо и препоръки, които трябва да изпълним“, каза още Йорданка Фандъкова.  \r\nОт Министерството на регионалното развитие и благоустройството обявиха, че безопасната експлоатация на язовир „Бели Искър“ е осигурена чрез поддържане на по-ниско водно ниво, като предстои на язовирната стена да бъде извършена реконструкция за постигане на по-висока сеизмична устойчивост. От МРРБ също потвърдиха, че конкретното съоръжение е на територията на община Самоков, публична държавна собственост е и следва да бъде в управление на областния управител на Софийска област. От министерството уточниха още, че технически експертен съвет ще определи най-доброто техническо решение, по което да бъдат извършени строително-монтажните работи.Областният управител на София Илиан Тодоров също разпространи своя позиция по случая, в която заявява, че искат да му прехвърлят чужди отговорности и дългогодишната безотговорност на държавата относно яз. „Бели Искър”. По думите му въпреки че съоръжението не е собственост на Софийска област, е готов да избера проект за укрепване на стената на язовира. „Готов съм и да предприема ремонтни дейности, единствено когато официално получа подобен проект, нужното финансиране за СМР и щатни бройки за експертен състав, който да осъществява техническата експлоатация на язовира и съоръженията към него. Все някой трябва да оправи тази бъркотия и дългогодишното „измъкване“ на редица министри, кметове и държавни служители като цяло“, се посочва още в позицията на областния управител. \r\nОт прокуратурата дадоха подробности по казуса, като уточниха, че 81 язовира са в предаварийно състояние. Заместникът на главния прокурор при Върховна административна прокуратура (ВАП) Ася Петрова уточни, че са възложили чрез председателя на ДАМТН проверка в национален мащаб по отношение на техническото състояние на всички язовирни стени и съоръженията към тях. В хода на проверката са били констатирани негативни тенденции, които са актуални и към настоящия момент. При проверени 4390 язовирни съоръжения, 54,41% от тях са в неизправно, частично работоспособно или неизправно неработоспособно състояние. Има и масово неизпълнение на издадените от ДАМТН задължителни предписания. Въпреки констатираните многобройни нарушения на изискванията за технически годно безопасно експлоатиране на язовирните стени, е изключително малък броят на съставените актове за установяване на административно нарушение. Освен това се касае и за не предприети принудителни административни мерки. Според прокурор Петрова контролният орган в лицето на Държавната агенция за метрологичен и технически надзор (ДАМТН) е проявила бездействие.  „Посочено е, че такива мерки, въпреки наличието на основание за това, не се налагат „поради непълна правна уредба“, която, според председателя на ДАМТН, обуславя невъзможност да се наложат такива мерки. Считаме, че това становище е неправилно, то не може да бъде споделено, тъй като се касае за регламентирана в Закона за водите компетентност, при това изключителна, на председателя на ДАМТН да налага принудителни административни мерки по отношение на язовирни съоръжения, намиращи се в предаварийно състояние“, допълни тя и уточни, че от прокуратурата считат, че законовата уредба е пределно ясна и регламентирана. „Броят на съставените актове за установяване на административно нарушение са 6. Имам предвид по отношение на тези 205 язовира, които са с най-висока степен на неизправност. По отношение на 129 от тези 205 язовира, сме изправени пред неизпълнение продължително във времето на дадени предписания през последните 2 години за гарантиране на технически безопасно състояние на язовирите“, допълни Ася Петрова и уточни, че отговорността за финансирането на неотложните ремонтни дейности на яз. „Бели Искър“ се прехвърля между институциите. Тя обясни, че в хода на разпоредената от ВАП проверка по спазване на Закона за водите във връзка с обезпечаване на техническата безопасност на яз. „Бели Искър“ се е установило, че независимо от промяната по отношение на собствеността на язовира, в нарушение на Закона за държавната собственост, в продължение на повече от 6 години от възникването на правото на собственост в полза на държавата, не е документирано по надлежния ред – чрез акт за публична държавна собственост. „Такъв бе съставен едва след намесата на ВАП в изпълнение на наше разпореждане от 18 януари 2017 г. Но до настоящия момент не са предприети ремонтни дейности в изпълнение на наше разпореждане за гарантиране на безопасността на съоръжението. Единствените предприети действия в изпълнение на ВАП са мерките по спазването на въведените ограничения за натоварване при експлоатация на стената на яз. „Бели Искър“, обясни тя. \r\nВАП ангажира министъра на околната среда и водите, регионалния министър, министъра на енергетиката, министъра на вътрешните работи, председателя на ДАМТН, изпълнителният директор на „Софийска вода“ АД и кмета на Столична община за предприемане на незабавни конкретни мерки - организационни, контролни, санкционни и превантивни с оглед предотвратяване на опасни последици при експлоатацията на язовирната стена. Ася Петрова уточни, че поради констатирано от страна на ДАМТН бездействие, проявено от страна на министъра на регионалното и благоустройството във връзка със задължения за предприемане на ремонтни действия по отношение на язовирната стена на яз. „Бели Искър“, е съставен акт през август 2017 г. за установяване на административно нарушение на регионалния министър. „Нямаме данни да е издадено наказателно постановление, но така или иначе е стартирано производство административно-наказателно за привличане към административно-наказателна отговорност на министъра. Не предприемането на действия по започване на укрепителните мероприятия (ремонтните) по отношение на язовирната стена на яз. „Бели Искър“ се дължи и на независимия регулатор КЕВР, според което концесионерът не следва да се натоварва с инвестиционни разходи по поддръжката и експлоатацията на яз. „Бели Искър“, уточни тя и подчерта, че изложените проблеми със сигурност са със засилено обществено значение, тъй като се касае за живота и здравето на гражданите. Именно поради тази причина прокуратурата е сезирала министър-председателя на Р България.\r\nМалко по-късно стана ясно, че Министерството на регионалното развитие и благоустройството (МРРБ) е внесло пред Районния съд в Самоков жалба срещу наказателното постановление за административна санкция за неизпълнение на предписание за язовир „Бели Искър“. Наказателното постановление е издадено от зам.-председателя на Държавната агенция за метрологичен и технически надзор (ДАМТН). Аргументът на министерството за оспорване на глобата е, че е издадена неоснователно, тъй като МРРБ не е пряко задълженото лице, което трябва да изпълнява предписанията за язовир „Бели Искър“. \r\nЛюба АЛЕКСИЕВА", "date": "2017.11.23", "title": "Главният прокурор сезира премиера за предприемане на мерки спрямо контролни органи, свързани с поддръжката на язовирите (ОБЗОР)"}
{"url": "http://www.focus-news.net/news/2017/11/23/2459835/daily-mail-arestuvanite-sauditski-printsove-sa-podlagani-na-macheniya.html", "text": "Членове на кралското семейство и бизнесмени, задържани в началото на месеца в Саудитска Арабия, са подлагани на мъчения, извършвани от служители на частна американска военна компания, съобщи Daily Mail, като се позова на източници. \r\n11 принцове и стотици бизнесмени бяха арестувани заради подозрения в корупция по заповед на наследника на короната принц Мохамед бин Салман преди три седмици. \r\nСлед арестите те са били обект на разпити, проведени от американски наемници. „Те са подложени на побой, мъчения, обиди. Искат да ги пречупят“, каза източник пред британското издание. Според вестника, тези действия са извършвани от служители на частната американска компания Academi, която по-рано е била известна под името Blackwater. Компанията е била наета, тъй като принцът не желае участието на саудитските служби, които до този момент са отдавали чест на задържаните.   Калина Жекова", "date": "2017.11.23", "title": "Daily Mail: Арестуваните саудитски принцове са подлагани на мъчения"}
{"url": "http://www.focus-news.net/news/2017/11/23/2459836/the-independent-britanskata-ikonomika-se-sblaskva-s-nay-slabiya-si-ikonomicheski-rastezh-za-poslednite-50-godini.html", "text": "Британската икономика се сблъсква с най-слабия си икономически растеж за последните 50 години - резултат на слабото производство и Брекзит,  сочат официални данни, пише The Independent. Слабите показатели принудиха британския финансов министър Филип Хамънд да инжектира 25 млрд. паунда в затруднената британска икономика. Средствата ще бъдат разпределени в строителството, подготовката на Уайтхол за Брекзит, Националната служба по здравеопазване и технологичния сектор. \r\nВъпреки финансовата инжекция, повечето правителствени служби все пак ще изпитат дълбоки съкращения през следващите пет години. \r\nСпоред прогнозите, БВП на Великобритания ще отбележи ръст с 1,5% през 2017 г., което е съществено понижение спрямо прогнозираните през март 2%. През следващата година икономическият ръст се очаква да падне до 1,4%, а през 2019 и 2020 да се понижи още и да достигне 1,3%.   Калина Жекова", "date": "2017.11.23", "title": "The Independent: Британската икономика се сблъсква с най-слабия си икономически растеж за последните 50 години"}
{"url": "http://www.focus-news.net/news/2017/11/23/2459837/sport-manchestar-yunayted-se-klasira-za-osminafinalite.html", "text": "Футбол: Завършиха мачовете от петия кръг на груповата фаза в Шампионската лига. Преди последните двубои след две седмици, сигурен участник в осминафиналите от група „А“ е Манчестър Юнайтед. Въпреки, че загуби гостуването си в Базел с 0:1, Юнайтед с 12 точки не може да бъде изместен от лидерската позиция. На второ и трето място с равен брой точки – по девет, са отборите на Базел и ЦСКА Москва. Кой ще продължи напред ще стане ясно в последния кръг на груповата фаза, когато Базел гостува на Бенфика, а ЦСКА на Манчестър Юнайтед.", "date": "2017.11.23", "title": "Спорт: Манчестър Юнайтед се класира за осминафиналите"}
{"url": "http://www.focus-news.net/news/2017/11/23/2459838/daily-express-snegovalezhi-poroyni-dazhdove-i-silen-vyatar-se-ochakvat-v-chasti-na-velikobritaniya.html", "text": "Снеговалежи, поройни дъждове и силен вятър се очакват в части на Великобритания, пише Daily Express. Обилни снеговалежи ще паднат в Шотландия в четвъртък сутринта, на очаква се покривка с дебелина от 2 до 5 см. Жълт код на опасност е издаден за Северна Шотландия. За южните части на Шотландия, северните райони на Англия и Северозападен Уелс се прогнозират има поройни валежи, има опасност от наводнения. \r\nОчаква се да бъде засегната работата на обществения транспорт.   Калина Жекова", "date": "2017.11.23", "title": "Daily Express: Снеговалежи, поройни дъждове и силен вятър се очакват в части на Великобритания"}
{"url": "http://www.focus-news.net/news/2017/11/23/2459839/the-economist-prisada-za-genotsid-za-komandira-na-bosnenskite-sarbi.html", "text": "Ратко Младич – командир на силите на босненските сърби по време на войната от 1992-1995 г., крещя „лъжи“ срещу това, което чуваше в съда. Въпреки това Международният трибунал за бивша Югославия в Хага го намери виновен за геноцид, военни престъпления и престъпления срещу човечеството. Нито присъдата, нито реакцията беше изненадваща. Младич бе изпратен до живот в затвора, а следващия месец трибуналът ще бъде закрит окончателно, пише британският The Economist. \r\nМладич не управляваше скришом. Неговите войници го обичаха. Той стана и все още е икона за мнозина сърби. Той вижда себе си като защитник на сръбската нация, грабвайки оръжие, както поколения преди него са правили, за да защитят своя народ. Той пледира невинен по всички обвинения. И като много от сърбите той е убеден, че трибуналът е просто антисръбски съд. \r\nИ докато Младич остава герой за много от сърбите, за тези, срещу които се е борил, той е превъплъщение на дявола. Съдебният процес не промени ничие мнение. Трибуналът целеше да донесе помирение в региона, но не успя. Вместо това, той натрупа огромен архив от показания за всеки детайл от югославските войни. Все пак остават надеждите, че когато политическите и военните водачи биват изправяни пред правосъдието за делата им по време на война, това ще разубеди бъдещите лидери да извършват подобни зверства. \r\nУжасяващи неща са се случвали по време на войните в Югославия. Правосъдието застигна някои от извършителите, като г-н Младич, а други се измъкнаха. Сега, когато този процес завърши, историята се придвижи напред. Босненци, сърби, хървати, косовски албанци и всички други в региона живеят със заветите от извършените в миналото престъпления. Вместо отмъщение обаче те по-силно желаят по-добри училища, здравеопазване и работа. Днешните лидери нямат какво друго да направят, освен да се заемат с отегчителната задача да правят по-добър живота на гражданите на седемте малки държави, наследници на бивша Югославия, която Младич и неговите себеподобни унищожиха, пише изданието.   Калина Жекова", "date": "2017.11.23", "title": "The Economist: Присъда за геноцид за командира на босненските сърби"}
{"url": "http://www.focus-news.net/news/2017/11/23/2459840/prokuraturata-proveryava-dumite-na-premiera-boyko-borisov-che-v-parlamenta-ima-hora-zameseni-v-narkotrafik-bsp-prizovaha-glavniya-prokuror-da-go-razpita-obzor.html", "text": "В Народното събрание от БСП обявиха, че сезират главния прокурор Сотир Цацаров за думите на премиера Бойко Борисов, че в парламента продължават да стоят хора, замесени в наркотрафик и хора, които са купували гласове от затворници. Изказването на премиера е от 12 ноември по повод оставката на проф. Николай Петров като здравен министър. Тогава Бойко Борисов заяви: „Приехме като морален жест оставката на Николай Петров, а в същото време в парламента стоят хора, замесени с наркотрафик и с купуване на гласове от затворници, хора, които наричат българите дебили“. От БСП настояват главният прокурор да разпита министър-председателя за това кога, от къде, от кого, как и при какви обстоятелства е получил информацията. Секретарят на ПГ на БСП Филип Попов заяви, че за опозицията е недопустимо в НС да има депутати, замесени с наркотрафик и купуване на гласове.\r\nГЕРБ отговори на искането на БСП за разпитване на премиера от главния прокурор с цитиране на медийни публикации за Илия Стоилов и Манол Генов. Илия Стоилов, брат на депутата от БСП Георги Стоилов, беше задържан на 14 октомври при операция на ГДБОП и Специализираната прокуратура в Русе. При акцията беше разбита организирана престъпна група, занимавала се с рекет от 2015 година. Илия Стоилов е сочен за ръководител на групата. Братът на задържания и депутат от БСП Георги Стоилов изрази надежда проверките на ГДБОП да не са политическа поръчка и заяви, че не се срамува от нито едно свое действие. От БСП обявиха, че ще върнат дарението от 400 лева, което Илия Стоилов е направил за партията. В отговор от ГЕРБ попитаха ако няма нищо нередно в действията на депутата Георги Стоилов, защо БСП връщат дарението му. На 15 октомври Специализираният съд оставки в ареста шестима от задържаните при акцията на ГДБОП в Русе, сред които и Илия Стоилов и сина на шефа на КАТ-Русе Мануел Манов.\r\nНа 20 юни главният прокурор Сотир Цацаров поиска снемането на имунитета на депутата от БСП Манол Генов за купуване на гласове. По данни на Прокуратурата в периода 1 март- 30 март 2017 г. в Асеновград, Генов е организирал предлагането на 25 лв. за глас на живущи в града. Събрани са доказателства и за това, че депутатът умишлено е склонил главния архитект на Асеновград Константин Атанасов да допусне незаконно строителство. На 20 юни Манол Генов се отказа от имунитета си и настоя Прокуратурата да изчисти казусите и името му. Тогава лидерът на БСП Корнелия Нинова заяви, че партията застава зад Генов.\r\n„Ако БСП не са разбрали, сме готови и утре да дадем подобна пресконференция, за да могат да разберат кои са тези, които има предвид Прокуратурата. Ако са решили да носят отговорност за тези свои народни представители, да продължат да я носят“, заяви депутатът от ГЕРБ Тома Биков. Той призова БСП ако са решили, че не могат да носят отговорност, да изключат цитираните народни представители от групата си. „Ако не могат да разберат за какво става въпрос, това означава, че в 80% от случаите най-вероятно действат неадекватно“, коментира Тома Биков. Депутатът Маноил Манев от ГЕРБ обясни, че в репортаж на БНТ Корнелия Нинова заявява, че подкрепя Манол Генов. „Оставям на честната българска журналистика и гражданите да преценят дали подкрепянето на един депутат, обвинен в купуването на гласове, е морална мярка от хора, които искат да си присвоят правото на морални стожери в този парламент“, заяви той. Двамата лично предадоха публикациите на ПГ на БСП. \r\nПо-късно говорителят на главния прокурор Румяна Арнаудова заяви, че Прокуратурата проверява думите на премиера, че в парламента има хора, които са замесени с наркотрафик. Сигналът е на движение \"Боец\" и партия \"Възраждане\". „Ако постъпи сигнал и от БСП, ще бъде приложен към вече извършващата се проверка от миналата седмица“, обясни тя.\r\nБиляна ИВАНОВА", "date": "2017.11.23", "title": "Прокуратурата проверява думите на премиера Бойко Борисов, че в парламента има хора, замесени в наркотрафик, БСП призоваха главния прокурор да го разпита (ОБЗОР)"}
{"url": "http://www.focus-news.net/news/2017/11/23/2459841/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британската икономика се сблъсква с най-слабия си икономически растеж за последните 50 години - резултат на слабото производство и Брекзит,  сочат официални данни, пише The Independent. Слабите показатели принудиха британския финансов министър Филип Хамънд да инжектира 25 млрд. паунда в затруднената британска икономика. Средствата ще бъдат разпределени в строителството, подготовката на Уайтхол за Брекзит, Националната служба по здравеопазване и технологичния сектор. \r\nВъпреки финансовата инжекция, повечето правителствени служби все пак ще изпитат дълбоки съкращения през следващите пет години. \r\nСпоред прогнозите, БВП на Великобритания ще отбележи ръст с 1,5% през 2017 г., което е съществено понижение спрямо прогнозираните през март 2%. През следващата година икономическият ръст се очаква да падне до 1,4%, а през 2019 и 2020 да се понижи още и да достигне 1,3%. \r\nСнеговалежи, поройни дъждове и силен вятър се очакват в части на Великобритания, пише Daily Express. Обилни снеговалежи ще паднат в Шотландия в четвъртък сутринта, на очаква се покривка с дебелина от 2 до 5 см. Жълт код на опасност е издаден за Северна Шотландия. За южните части на Шотландия, северните райони на Англия и Северозападен Уелс се прогнозират има поройни валежи, има опасност от наводнения. \r\nОчаква се да бъде засегната работата на обществения транспорт. \r\nРатко Младич – командир на силите на босненските сърби по време на войната от 1992-1995 г., крещя „лъжи“ срещу това, което чуваше в съда. Въпреки това Международният трибунал за бивша Югославия в Хага го намери виновен за геноцид, военни престъпления и престъпления срещу човечеството. Нито присъдата, нито реакцията беше изненадваща. Младич бе изпратен до живот в затвора, а следващия месец трибуналът ще бъде закрит окончателно, пише британският The Economist. \r\nМладич не управляваше скришом. Неговите войници го обичаха. Той стана и все още е икона за мнозина сърби. Той вижда себе си като защитник на сръбската нация, грабвайки оръжие, както поколения преди него са правили, за да защитят своя народ. Той пледира невинен по всички обвинения. И като много от сърбите той е убеден, че трибуналът е просто антисръбски съд. \r\nИ докато Младич остава герой за много от сърбите, за тези, срещу които се е борил, той е превъплъщение на дявола. Съдебният процес не промени ничие мнение. Трибуналът целеше да донесе помирение в региона, но не успя. Вместо това, той натрупа огромен архив от показания за всеки детайл от югославските войни. Все пак остават надеждите, че когато политическите и военните водачи биват изправяни пред правосъдието за делата им по време на война, това ще разубеди бъдещите лидери да извършват подобни зверства. \r\nУжасяващи неща са се случвали по време на войните в Югославия. Правосъдието застигна някои от извършителите, като г-н Младич, а други се измъкнаха. Сега, когато този процес завърши, историята се придвижи напред. Босненци, сърби, хървати, косовски албанци и всички други в региона живеят със заветите от извършените в миналото престъпления. Вместо отмъщение обаче те по-силно желаят по-добри училища, здравеопазване и работа. Днешните лидери нямат какво друго да направят, освен да се заемат с отегчителната задача да правят по-добър живота на гражданите на седемте малки държави, наследници на бивша Югославия, която Младич и неговите себеподобни унищожиха, пише изданието. \r\nЧленове на кралското семейство и бизнесмени, задържани в началото на месеца в Саудитска Арабия, са подлагани на мъчения, извършвани от служители на частна американска военна компания, съобщи Daily Mail, като се позова на източници. \r\n11 принцове и стотици бизнесмени бяха арестувани заради подозрения в корупция по заповед на наследника на короната принц Мохамед бин Салман преди три седмици. \r\nСлед арестите те са били обект на разпити, проведени от американски наемници. „Те са подложени на побой, мъчения, обиди. Искат да ги пречупят“, каза източник пред британското издание. Според вестника, тези действия са извършвани от служители на частната американска компания Academi, която по-рано е била известна под името Blackwater. Компанията е била наета, тъй като принцът не желае участието на саудитските служби, които до този момент са отдавали чест на задържаните.", "date": "2017.11.23", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/23/2459842/kommersant-gazprom-se-varna-v-azerbaydzhan.html", "text": "След 11-годишно прекъсване Азербайджан се върна към закупуването на газ от „Газпром“. Страната, която се стреми да стане европейски доставчик, се сблъсква с недостиг на синьо гориво заради спада в добива на находището Шах-Дениз. Засега Баку ще закупува 1,6 млрд. куб.м. газ годишно, но в перспектива този обем може да се увеличи над три пъти. В резултат, отбелязват експерти, диверсифицирането на доставките на газ в Европа през Южния коридор ще бъде фикция – газът там ще се окаже също руски, пише „Коммерсант“.   Калина Жекова", "date": "2017.11.23", "title": "„Коммерсант“: „Газпром“ се върна в Азербайджан"}
{"url": "http://www.focus-news.net/news/2017/11/23/2459843/the-los-angeles-times-prisadata-za-genotsid-sreshtu-mladich-dava-nadezhdi-che-nyakoy-den-pred-pravosadieto-shte-zastanat-i-dneshnite-izvarshiteli-na-voenni-prestapleniya.html", "text": "В сряда Международният трибунал за бивша Югославия намери бившия командир на босненските сърби Ратко Младич за виновен в геноцид и престъпления срещу човечеството, извършени по време на кървавия разпад на Югославия през 90-те години на миналия век. 74-годишният Младич получи доживотна присъда като ключова фигура в зверствата по време на войната от между 1992 и 1995 г. Кулминацията на процеса създаде надежди сред мнозина, че някой ден пред правосъдието ще застанат и днешните извършители на военни престъпления, като президента на Сирия Башар Асад, пише The Los Angeles Times.   Калина Жекова", "date": "2017.11.23", "title": "The Los Angeles Times: Присъдата за геноцид срещу Младич дава надежди, че някой ден пред правосъдието ще застанат и днешните извършители на военни престъпления"}
{"url": "http://www.focus-news.net/news/2017/11/23/2459844/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "След 11-годишно прекъсване Азербайджан се върна към закупуването на газ от „Газпром“. Страната, която се стреми да стане европейски доставчик, се сблъсква с недостиг на синьо гориво заради спада в добива на находището Шах-Дениз. Засега Баку ще закупува 1,6 млрд. куб.м. газ годишно, но в перспектива този обем може да се увеличи над три пъти. В резултат, отбелязват експерти, диверсифицирането на доставките на газ в Европа през Южния коридор ще бъде фикция – газът там ще се окаже също руски, пише „Коммерсант“. \r\nПровелата в Сочи се среща между лидерите на Русия, Турция и Иран показа в чии ръце се намира следвоенното бъдеще на Сирия, пише руският вестник „Независимая газета“. Въпреки че важните преговори бяха предшествани от телефонен разговор на президента на Русия Владимир Путин с неговия американски колега Доналд Тръмп, западните анализатори са обединяват около извода, че САЩ напълно са отстъпили на Русия решаването на сирийската политическа криза. Въпреки това отслабването на интереса от страна на Вашингтон съвсем не означава, че всички трудности около Сирия са разрешени. \r\n„Нашите усилия трябва да се съсредоточат върху дългосрочното нормализиране на ситуацията в Сирия“, каза Путин в началото на преговорите с президентите  на Турция и Иран. Действително, в хода на срещата в Сочи лидерите на трите страни обърнаха особено внимание на политическото бъдеще на страната. Те обсъдиха инициативата за провеждане на Конгрес на националния диалог – конференция между различните сирийски политически групи, призвана да помогне за нормализирането. Проблемът обаче се заключава в това, че идеята за провеждането на Конгреса широко се трактува като опит на играчите на страната на правителството в Дамаск да насочат политическия процес в удобно за тях русло. Съответно тази инициатива предизвиква подозрение както у влиятелните опозиционни групи, така и у западните страни, все още заинтересовани в разрешаването на сирийските проблеми, пише изданието. \r\nМеждународният наказателен трибунал за бивша Югославия осъди бившия командир на армията на Република Сръбска Ратко Младич на доживотен затвор. Това не изненада никого – всеки, който се информира за събитията в Босна не от слухове, разбира, че ако 74-годишният генерал бе оправдан, това щеше да означава крах за НАТО и ЕС. Това би разрушило идеологическата конструкция на Запада, която строят вече 25 години, коментира руският вестник „Взгляд“. \r\nНай-важното, което трябва да се знае,  е, че информацията за съществените загуби сред 28-ма дивизия на босненската армия в района на Сребреница послужи за предлог за начало на бомбардировките на Република Сръбска от самолети на НАТО. Т.е. събитията в Сребреница са залегнали в обосновката на европейската митология за ролята на ЕС и НАТО в „миротворческата операция в бивша Югославия“. Ако този камък се преобърне, ще възникнат маса въпроси и към НАТО, и към обединена Европа, и към отделни личности, дори и към цели нации. \r\nНищо чудно, че през изминалите години Сребреница се превърна в своеобразен култ, който се подкрепя не само от силите на мюсюлманите от Босна и нападателното правителство в Сараево. Жреци на този култ станаха мнозина от западните политици; появи се пропагандистка култура на Сребреница, включваща кинофилми, театрални постановки и популярна музика. Сърбите заеха мястото на „руската мафия“ в холивудските продукции и образът им стана толкова окарикатурено жесток, че надминава дори индианците от старите уестърни. А отричането на геноцида в Сребреница по тежест на обвинението почти се приравни с отричането на Холокоста – за алтернативна трактовка на тези събития бързо биха ви зачеркнали от благоприличното общество. \r\nТака, победилата система - европейската и натовската – си създаде механизъм за самозащита. Без Сребреница и нейния култ не би имало и намеса на НАТО в бивша Югославия, следователно оправданието на интервенцията, даже възхваляването й („ние спряхме геноцида“) – е задължителен елемент от европейската политика. Ако не обвинят сърбите (нацията като цяло и отделни нейни представители), европейците ще трябва да отговорят за собствените си постъпки. Особено за създаването на система за натиск над непокорните народи, на пръв ред сръбския и руския. \r\nПри тоя сценарий Ратко Младич нямаше никакъв шанс за правосъдие – най-малкото такова, каквото мюсюлманите, хърватите и албанците получават, пише изданието.", "date": "2017.11.23", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/11/23/2459845/afp-frantsiya-povdigna-obvineniya-sreshtu-ruskiya-miliarder-i-senator-syuleyman-kerimov-za-danachni-izmami.html", "text": "Франция повдигна обвинения срещу руския милиардер и сенатор Сюлейман Керимов в данъчни измами, часове след като Москва изрази протеста си срещу неговия арест, предаде AFP. Керимов бе задържан в понеделник след пристигането му на летището в Ница. Оттогава той бе подложен на разпити по подозрение в укриване на данъци, свързани със закупуването на луксозни имоти. Милиардерът бе пуснат под гаранция от 5 млн. евро. \r\nВ отговор на задържането на руския сенатор руското правителство привика заместник-посланика на Франция, а разгневените руски депутати приеха резолюция, определяща ареста като нарушение на Виенската конвенция за дипломатическите отношения, подписана през 1961 г.   Калина Жекова", "date": "2017.11.23", "title": "AFP: Франция повдигна обвинения срещу руския милиардер и сенатор Сюлейман Керимов за данъчни измами"}
{"url": "http://www.focus-news.net/news/2017/11/23/2459846/sport-pszh-i-bayern-myunhen-prodalzhavat-na-osminafinalite.html", "text": "Футбол: Завършиха мачовете от петия кръг на груповата фаза в Шампионската лига. Преди последните двубои след две седмици, сигурни участници в осминафиналите от група „В“ са отборите на Пари Сен Жермен и Байерн Мюнхен. Лидер е парижкият клуб с 15 точки, Байерн е с 12. Единственият вариант Байерн да завърши първи в групата е да победи Пари Сен Жермен в Мюнхен с 4 или повече гола разлика.\r\nСелтик има всички  шансове да продължи в Лига Европа, стига да не загуби домакинството си срещу Андерлехт с повече от три гола.", "date": "2017.11.23", "title": "Спорт: ПСЖ и Байерн Мюнхен продължават на осминафиналите"}
{"url": "http://www.focus-news.net/news/2017/11/23/2459847/afp-shestima-siriyski-bezhantsi-arestuvani-v-germaniya-po-podozrenie-v-podgotovka-na-teroristichna-ataka-byaha-osvobodeni-zaradi-lipsa-na-dokazatelstva.html", "text": "Шестима сирийски бежанци, арестувани в Германия по подозрение в подготовка на терористична атака от името на „Ислямска държава“, бяха освободени заради липса на доказателства, предаде AFP. Заподозрените, на възраст между 20 и 28 години, бяха задържани при мащабна полицейска операция в Касел, Есен, Хановер и Лайпциг рано сутринта на вторник, в която бяха задействани 500 полицаи. Според информация в медиите, следствието смята, че са подготвяли атака срещу коледен пазар. \r\nОт прокуратурата във Франкфурт обаче заявиха, че „няма достатъчно доказателства“, че задържаните са подготвяли атака или че са били свързани по какъвто и да е начин с „Ислямска държава“. \r\nШестимата са пристигнали в страната между декември 2014 г. и септември 2015 г. в пика на бежанската криза в Германия, която за последните две години прие 1,2 млн. души. \r\nГерманските власти са в повишена готовност, след нападението с камион на коледен базар в Берлин от миналия декември, отнело живота на 12 души. Отговорност за атаката пое „Ислямска държава“.", "date": "2017.11.23", "title": "AFP: Шестима сирийски бежанци, арестувани в Германия по подозрение в подготовка на терористична атака, бяха освободени заради липса на доказателства"}
{"url": "http://www.focus-news.net/news/2017/11/23/2459848/pregled-na-mezhdunarodnite-novini-do.html", "text": "Европейският съд по правата на човека може да принуди България да признае еднополовите бракове, съобщава The New York Times. Съдът разглежда въпроса за признаване на гейбраковете в страните от ЕС, където те не са разрешени, след като Конституционният съд на Румъния е поискал да се произнесе по съдебно дело, заведено от двама мъже, които искат сключеният помежду им брак им да бъде признат от румънските власти. \r\nЮстина Йонеску, румънски адвокат, каза пред Европейския съд по правата на човека, че бракът между двамата трябва да бъде признат въз основа на принципа за свободно движение в ЕС. „Уверени сме в мъдростта на съдиите от Европейския съд и се надяваме, че те ще вземат решение в наша полза и ще сложат край на несправедливостта в Румъния“, каза Адриан Коман, който от 2012 г. насам води съдебни битки за това брачният му съюз с американеца Клайбърн Робърт Хамилтън да бъде признат от румънските власти. \r\nПредставители от Румъния, Унгария, Полша и Латвия обаче заявиха на слушанията в Люксембург, че не желаят терминът „съпруг/съпруга“ да се отнася към еднополови съюзи. \r\nСпоред представители на Европейската комисия, еднополовите бракове или гражданските партньорства се признават в 22 от 28 страни-членки на ЕС. Румъния, Полша, Словакия, България, Литва и Латвия към момента не предоставят правна защита за еднополовите съюзи.  Двама българи, на 49 и 42 години, са осъдени в Швеция на по четири години и два месеца в затвора заради трафик на хора, съобщава Radio Sweden. Осъдените са обещавали работа на строителни обекти на своите жертви, като често са принуждавали повярвалите им да просят, за да покрият разносните по пътуването си. Според данните, представени от прокурора, жертвите са живеели в сграда без прозорци и централно отопление през зимата и често са хранени с остатъци, извадени от кофи за боклук. Освен лишаването от свобода, двамата осъдени ще трябва да платят и глоба в общ размер от 370 хил. крони на седем от пострадалите. \r\nСлучаят е разкрит със съдействието на българската полиция. След като наложи вето на подновяваното на разследването на ООН на химическите атаки в Сирия, Русия заяви, че е отворена към създаването на нова група за разследване на случаите на използване на отровен газ в шестгодишната война, предаде AFP. Постоянният представител на Русия в ООН Василий Небензя каза пред репортери, че Съвместният механизъм за разследване (JIM), чийто мандат да определи кой стои зад химическите атаки в Сирия изтече в петък, е функционално неефективен. „Готови сме да говорим за създаването на нов механизъм, който да замести JIM и да извършва дейността си професионално, обективно и безпристрастно“, каза Небензя след заседание на Съвета за сигурност на ООН. \r\nМиналата седмица Русия двукратно се възползва от правото си на вето и блокира подновяването на  мандата на механизма. Инспекторите на JIM миналия месец излязоха със заключение, че сирийските военновъздушни сили са използвали зарин в контролираното от опозицията селище Хан Шейхун, в резултат на което са загинали стотици хора.Шестима сирийски бежанци, арестувани в Германия по подозрение в подготовка на терористична атака от името на „Ислямска държава“, бяха освободени заради липса на доказателства, предаде AFP. Заподозрените, на възраст между 20 и 28 години, бяха задържани при мащабна полицейска операция в Касел, Есен, Хановер и Лайпциг рано сутринта на вторник, в която бяха задействани 500 полицаи. Според информация в медиите, следствието смята, че са подготвяли атака срещу коледен пазар. \r\nОт прокуратурата във Франкфурт обаче заявиха, че „няма достатъчно доказателства“, че задържаните са подготвяли атака или че са били свързани по какъвто и да е начин с „Ислямска държава“. \r\nШестимата са пристигнали в страната между декември 2014 г. и септември 2015 г. в пика на бежанската криза в Германия, която за последните две години прие 1,2 млн. души. \r\nГерманските власти са в повишена готовност, след нападението с камион на коледен базар в Берлин от миналия декември, отнело живота на 12 души. Отговорност за атаката пое „Ислямска държава“. Италианската брегова охрана в сряда е спасила над 1100 мигранти от 11 надуваеми и дървени лодки във водите на Средиземно море, предаде AFP. Неправителствената организация Mission Lifeline съобщи в „Туитър“, че сред спасените е жена, която е родила на борда на една от надуваемите лодки. \r\nОт началото на годината италианските брегове са достигнали 114 600 мигранти, което е с 32% по-малко в сравнение с данните от миналата година. Семейството на убитата в Малта разследваща журналистка заведе дело срещу полицията, предаде BBC. Роднините на Дафне Каруана Галиция смятат, че органите на реда са неспособни да проведат цялостно разследване и искат отговорният за разследването да бъде сменен. \r\nКаруана Галиция е известна с блога си, в който обвинява високопоставени политици в корупция. Тя бе убита на 16 октомври при взрив на дистанционно детонирана бомба, прикрепена към автомобила й. \r\nСледствието се ръководи от заместник-началника на полицията Силвио Валета, който е женен за министър от правителството на Малта и това е потенциален конфликт на интереси, според близките на журналистката. Освен това, самият той е бил обект на критики в блога на Дафне Каруана Галиция. Франция повдигна обвинения срещу руския милиардер и сенатор Сюлейман Керимов в данъчни измами, часове след като Москва изрази протеста си срещу неговия арест, предаде AFP. Керимов бе задържан в понеделник след пристигането му на летището в Ница. Оттогава той бе подложен на разпити по подозрение в укриване на данъци, свързани със закупуването на луксозни имоти. Милиардерът бе пуснат под гаранция от 5 млн. евро. \r\nВ отговор на задържането на руския сенатор руското правителство привика заместник-посланика на Франция, а разгневените руски депутати приеха резолюция, определяща ареста като нарушение на Виенската конвенция за дипломатическите отношения, подписана през 1961 г. Турция, Гърция и България са били най-желаните чуждестранни дестинации за руските туристи през изминалото лято, съобщи пред ТАСС вицепрезидентът на асоциацията на туроператорите в Русия (АТОР) Дмитрий Горин. По думите му, ръстът в посещаемостта на различните дестинации възлиза между 10 и 30%, а цените са отбелязали незначително увеличение в сравнение с миналата година от рода на 5-7%. \r\nПовечето руски туристи това лято са почивали в Турция, където миналата година сезонът бе на практика провален заради тежката вътрешнополитическа обстановка там. Популярни сред туристите са били и Гърция, България, Кипър, Хърватия, Тунис и Испания. \r\nСпоред анализаторите на АТОР, България и Турция почивката излиза най-евтино, следвани от Гърция и Кипър. Най-скъпи са дестинациите Испания, Тайланд и Италия.", "date": "2017.11.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/23/2459849/vidin-montana-i-gorna-oryahovitsa-sa-gradovete-s-nay-seriozno-previshavane-na-normata-za-fini-prahovi-chastitsi-v-atmosferniya-vazduh-obzor.html", "text": "Видин, Монтана и Горна Оряховица са българските градове с най-сериозно превишаване на нормата за фини прахови частици (ФПЧ) в атмосферния въздух. Това сочат последните измервания на качеството на въздуха в страната. \r\nМинистърът на околната среда и водите Нено Димов обяви и резултатите от извънредна проверка за качеството на атмосферния въздух в София, извършена от Изпълнителната агенция по околна среда (ИАОС) в периода 13-20 ноември 2017 г. За проверката са били избрани четири места в столицата с различен тип отопление и автомобилен трафик, за да бъде направен сравнителен анализ. Мобилни станции на ИАОС са били разположени в кварталите „Младост“ и „Студентски град“, които са предимно на централно топлоснабдяване, в кв. „Бояна“, който е с преобладаващо отопление на въглища и дърва, и в типичен пункт с натоварен транспорт на бул. „Ал. Стамболийски“. „Навсякъде показателите бяха в норма, с изключение на кв. „Бояна“, където на 17 ноември имаше до 2 пъти превишение на нивото на ФПЧ, засечено в периода 17.00 – 23.00 часа. Това показва, че основният замърсител е било битовото отопление с твърдо гориво, което потвърждава нашите наблюдения“, каза министърът. Той уточни, че вече е провел разговор с кмета на София Йорданка Фандъкова и двамата са абсолютно категорични, че нерегламентирани горива от типа на гуми, дрехи втора употреба и др., които граждани си позволяват да горят, са недопустими и при всички положения трябва да бъдат взети категорични мерки. „Не може отделен човек да тероризира цял квартал и се разбрахме, че ще търсим много сурови решения за предотвратяване на този процес, като ще разчитаме и на активността на гражданите“, каза още министър Димов.\r\nПредседателят на комисията по опазване на околната среда към Столична община Лорита Радева обясни, че в момента няма регламентирани стандарти за качествата на горивата за битово горене, но се готвят законодателни промени. „Във връзка с това въвеждаме и пилотен проект, който да убеди гражданите, че можем да използваме и горива, които също са с добри качества за отопление, но не замърсяват въздуха. Той стартира със закупуването на 30 печки, които да бъдат предоставени на индивидуални потребители от район „Нови Искър“. С него на базата на горивопелети ще очакваме да получим показатели за добро отопление на домовете на гражданите без влошаване на показателите на въздуха“, посочи още тя. Министър Димов уточни, че въздухът в столицата става по-чист през последните години. Той изнесе и сравнителни данни за 2014  и 2016 г., според които преди 3 години само в една постоянна станция в София е имало по-ниски средногодишни показатели на нормите за ФПЧ. Докато през 2016 г. вече почти всички станции отчитат показатели под нормата. „В броя на превишенията също се вижда много ясно понижаване на замърсяването в София“, каза още министър Нено Димов.\r\nЦветилена СИМЕОНОВА", "date": "2017.11.23", "title": "Видин, Монтана и Горна Оряховица са градовете с най-сериозно превишаване на нормата за фини прахови частици в атмосферния въздух (ОБЗОР)"}
{"url": "http://www.focus-news.net/news/2017/11/23/2459850/frenskata-politsiya-e-zadarzhala-shestima-dushi-zapodozreni-v-podgotovka-na-napadenie-sreshtu-koleden-pazar-v-reyms.html", "text": "Френската полиция е задържала шестима души, заподозрени в подготовка на нападение срещу коледен пазар във френския град Реймс, съобщи L’Union. По информация на изданието, арестите са извършени във вторник и сряда в Реймс и в департаментите Об и Арден. При обиските са иззети няколко единици оръжие. \r\nКоледният базар в Реймс се открива на 23 ноември и ще продължи до 27 декември.   Калина Жекова", "date": "2017.11.23", "title": "Френската полиция е задържала шестима души, заподозрени в подготовка на нападение срещу коледен пазар в Реймс"}
{"url": "http://www.focus-news.net/news/2017/11/23/2459851/oon-islyamska-darzhava-e-zagubila-ot-95-ot-teritoriyata-pod-neyn-kontrol-prez-2014-g.html", "text": "Терористичната групировка „Ислямска държава“ се е лишила от 95% от територията, която е контролирала в Ирак и Сирия през лятото на 2014 г. Това заяви специалният представител на ООН в Ирак Ян Кубиш на заседание на Съвета за сигурност на ООН, цитиран от ТАСС. „От лятото на 2014 г.  „Ислямска държава“ е загубила 95% от територията, която контролираше в Ирак и Сирия, над 7,5% млн. души са освободени от нейното потисничество“, каза Кубиш. По думите му, за победата над джихадистите е платена висока цена. „Хиляди бойци и мирни граждани бяха убити или ранени, хиляди жени овдовяха, а много деца станаха сираци, стотици хиляди хора, чиито мозъци са промити, останаха без нормално образование, цели градове лежат в руини, около 6 млн. души напуснаха домовете си“, констатира емисарят.   Калина Жекова", "date": "2017.11.23", "title": "ООН: „Ислямска държава“ е загубила от 95% от територията под нейн контрол през 2014 г."}
{"url": "http://www.focus-news.net/news/2017/11/23/2459852/sport-chelsi-se-klasira-za-osminafinalite-na-shampionska-liga.html", "text": "Футбол: Завършиха мачовете от петия кръг на груповата фаза в Шампионската лига. Преди последните двубои след две седмици, сигурен участник в осминафиналите от група „С“ е отборът на Челси с 10 точки на първо място. Следват отборите на Рома с 8, Атлетико Мадрид с 6 и Карабах с 2 точки. Въпреки, че Рома загуби с 0:2 в Мадрид, шансовете на италианския клуб са по-големи за излизане от групата. В последния кръг Рома приема Карабах на „Стадио Олимпико“ в Рим, докато Атлетико Мадрид гостува в Лондон.", "date": "2017.11.23", "title": "Спорт: Челси се класира за осминафиналите на Шампионска лига"}
{"url": "http://www.focus-news.net/news/2017/11/23/2459853/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nСлаб дъжд вали на места в обл. Варна и в Прохода на републиката.\r\nПътните настилки са предимно сухи, на места частично мокри.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: \r\nОбласт София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 30.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 30.11.2017 г.; движението по АМ „Тракия“ при надлез на км 344+387 се осъществява с повишено внимание, поради обособяване на вход-изходи за снегопочистваща техника при пътни връзки на км 344+005 и км 344+280. Срок до 31.03.2018 г.\r\nАМ „Хемус“: \r\nОбласт София: при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\nОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 08.12.2017 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на пътен възел \"Неофит Рилски\" при км 392+300. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: \r\nОбласт Варна: Движението по АМ „Черно море“ от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: Движението от км 8+600 до км 9+100 при тунел „Мало Бучино“ и в двете посоки се осъществява поетапно в една лента поради ремонтни дейности и в двете тръби. Движението се извършва в активна или изпреварваща лента. Срок 23.11.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движение в една лента по път I-1 Видин – Калафат при Дунав мост-2, поради ремонтни дейности на асфалтовата настилка. Срок до 30.11.2017г.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Движението по път I-1 София – Перник от км 276+165 до км 277+000 при Владая се осъществява с повишено внимание поради полагане на напречна маркировка и в двете посоки. Срок 23.11.2017 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничение.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Плевен – София в района на гр. Луковит от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево; движението по път Клокотница – Хасково от км 298+300 до км 299+607 се осъществява в една лента поради ремонтни дейности на асфалтовата настилка. Срок до 27.07.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич в с. Горно Спанчово при км 38+380 се извършва в едната лента за движение. Поради разрушена подпорна стена с дължина 15 метра дясното платно за движение е компрометирано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради частични ремонтни дейности на асфалтовата настилка. Срок до 30.11.2017 г.\r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nПът III-7909: Движението по път III-7907 Тръстиково – Полски извор от км 6+000 до км 9+000 се осъществява в една лента поради ремонтни дейности на асфалтовата настилка. Движението се регулира от пътни знаци.Срок до 08.12.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 25.11.2017 г.\r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът II-15: Движението по път път II-15 Враца – Мраморен в района на кръговото кръстовище при км 3+800 се осъществява с повишено внимание поради поставяне на осветление. Срок до 30.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 да се осъществява с повишено внимание поради подравняване на банкети и почистване на окопи. Сигнализирано е с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. „Извора“, ул. „Веренишка“, местност „Парта“, местност „Палековото“, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-802: Движението по път III-802 София – Банкя от км 5+160 до км 6+431 е ограничено, поради ремонтни дейности на асфалтовата настилка. Срок 15.12.2017 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – до АМ „Тракия“ от км 31+850 до км 35+092 се осъществява двупосочно в едно платно поради извършване на краткосрочни мероприятия по превантивен ремонт. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок до 01.12.2017 г.;\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради частични ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево се осъществява с повишено внимание поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.23", "title": "Актуална пътна обстановка"}
{"url": "http://www.focus-news.net/news/2017/11/23/2459854/predstoyashti-sabitiya-v-stranata-za-23-noemvri-agentsiya-fokus.html", "text": "***\r\nОт 16.00 часа на „Дондуков“ 2 държавният глава ще бъде домакин на церемонията по връчването на дванадесетите годишни награди “Най-голям корпоративен дарител”.\r\n***\r\nОт 09.00 часа ще се проведе пленарно заседание на Народното събрание.\r\n***\r\nОт 09.30 часа в зала „Опал“ на хотел Рамада София Сити Център Министерството на здравеопазването ще бъде домакин на 39-ата Регионална среща на Здравната мрежа на страните от Югоизточна Европа, посветена на темата „Промоция на здравето сред децата и младите хора в Югоизточна Европа“.\r\n***\r\nОт 10.00 часа в Общинския дворец на културата в град Перник министърът на образованието и науката Красимир Вълчев ще участва в IV Национална конференция „Дигиталната учебна среда – ново измерение в образователния процес“. \r\n***\r\nОт 16.00 часа в село Първомай министърът на регионалното развитие и благоустройството Николай Нанков и министърът на местното самоуправление на Република Македония Сухейл Фазлиу ще открият ремонтирания път III-1084 Старчево – Кърналово – Първомай.\r\n***\r\nОт 09.30 часа в заседателната зала в сградата на Висшия съдебен съвет на ул. \"Eкзарх Йосиф\" №12 ще се проведе заседание на Пленума на ВСС. \r\n***\r\nОт 09.15 часа, XIII състав на Специализирания наказателен съд ще проведе заседание по делото срещу Николай С., Петър Б. и Венцислав З., обвинени в организиране и ръководене на организирана престъпна група. \r\n***\r\nОт 09.30 часа, в хотел Шератон, зала Роял, Министерство на туризма, в партньорство с Български лекарски съюз, организират за първа година конференция за медицински и здравен туризъм на тема: „Медицински и здравен туризъм в България – състояние  и възможности за развитие“. \r\n***\r\nОт 10.00 часа ще се проведе 44-то заседание на Столичния общински съвет.\r\n***\r\nОт 10.00 часа в зала „Рубин“ на Хотел Рамада ще се проведе международно събитие \r\nпо повод деня на българската адвокатура и продължение на честванията на  120 години Софийска адвокатска колегия. \r\n***\r\nОт 18.15 часа в Аулата на ВМА, Военномедицинска академия възобновява ежегодните курсове по чернодробно-панкреатична хирургия. Темата на курса е: Рак на панкреаса – мултидисциплинарен подход при лечението. \r\n***\r\nОт 19.00 часа в зала 1 на НДК ще се проведе концерт на Веселин Маринов, на който той ще представи новия си албум – „Представи си…“. \r\n***\r\nОт 08.30 часа пред сградата на затвора, служителите ще излязат на протест искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 09.00 часа пред затвора в Бойчиновци служителите ще излязат на протест с искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 16.30 часа в централата на партията в морския град, намираща се на ул. „Конт Андрованти 5”, Общинският съветник от ГЕРБ - Бургас Диян Димов ще има приемен. \r\n***\r\nОт 15.00 часа в залата на 6 ет. в сградата на Общинската администрация ще бъде подписан договор между Община Видин и Организацията на евреите в България \"Шалом\" за дарение на Синагогата.\r\n***\r\nОт 17.30 часа в залата на Общински съвет - Видин ще бъде организирана среща във връзка с Програмата \"Енергийна ефективност в многофамилни жилищни сгради по Приоритетна ос 1 „Устойчиво и интегрирано градско развитие“, по Оперативна програма „Региони в растеж “ 2014-2020. Тя ще бъде открита от кмета на Община Видин Огнян Ценков.\r\n***\r\nОт 11.00 часа в зала 302 на Община Велико Търново ще се проведе пресконференция по случай Коледната и Новогодишна програма в града.\r\n***\r\nОт 18.00 часа в ИЗ „Рафаел Михайлов“ ще бъде открита Изложба ”Стъклен пакет” – резултати от Международно биенале на стъклото 2017 с участието на студенти от Нов български университет, ВТУ „Св. св. Кирил и Методий” и Национален университет по изкуство (Букурещ) от Международно биенале на стъклото.\r\n***\r\nОт 18.30 в НЧ „Развитие 1869“ ще се проведе симфоничен концерт. \r\n***  \r\nОт 17.00 часа в Младежкия дом ще се проведе „Малко въображение” – модно шоу на деца от детските и учебни заведения . \r\n***\r\nОт 09.30 часа в Детска градина №11 ще се проведе куклен спектакъл „Не пресичай на червено“ на Държавен куклен театър „Дора Габе“. \r\n***\r\nОт 11. 00 часа в Държавен куклен театър „Дора Габе“ ще се проведе Куклен спектакъл  „Тримата братя и златната ябълка“. \r\n***\r\nОт 17.30 часа в Художествената галерия в града ще се проведе съвместна изложба на Дружество на Добричките художници и Дружество на художниците – Силистра. \r\n***\r\nОт 17.30 часа, в камерната зала на НЧ „Васил Левски – 1861 г.“ ще бъде представена книгата „Азъ служихъ при Дранговъ“ от Красимир Узунов.\r\n***\r\nОт 15.30 часа в кабинета на председателя на Общински съвет – Кюстендил ще се проведе пресконференция по повод предстоящо заседание на Общинския съвет.\r\n***\r\nОт 18.00 часа в Дома на културата в гр. Кърджали ще бъде изнесен концерт под надслов „ПЕСНИТЕ И ТАНЦИТЕ на ТРАКИЯ“.\r\n***\r\nОт 11.00 часа пред затвора в Ловеч служителите му излязат на протест с искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 09.30 до 14.30 часа, в сградата на Административен съд – Пазарджик (ул. „Константин Величков“ № 20, ет. 5) ще се проведе „Ден на отворените врати“.\r\n*** \r\nОт 13.30 часа в Адвокатурата в Пазарджик ще бъде открит Център за правна помощ на социално слаби граждани.\r\n***\r\nОт 16.00 часа в пешеходната зона до сградата на Общината ще се проведе протест срещу управлението на града. \r\n***\r\nОт 15.00 часа в регионалния пресклуб на БТА – Плевен ще се проведе пресконференция на ПП „Движение България на гражданите“. \r\n***\r\nОт 12.00 часа в заседателна зала на Общината ще се проведе пресконференция относно провеждането на най-атрактивното таекуондо шоу в света KUKKIWON.\r\n***\r\nОт 12.00 часа в Гранд хотел „Пловдив“ ще се състои пресконференция по повод началото на Националната конференция „Насилието и детето на 21 век“.\r\n***\r\nОт 13.00 часа в Гранд хотел „Пловдив“ ще се състои официалното откриване на Националната конференция  „Насилието и детето на 21 век“. Тя ще продължи и на 24 ноември. \r\n***\r\nОт 14.00 часа в Голямата конферентна зала на Дома на културата „Борис Христов“ ще се проведе безплатно обучение за доброволци за работа в проекта „Европейска столица на културата“, организирано от Фондация „Пловдив 2019“.\r\n***\r\nОт 18.30 часа в Студио 1 на Радио Пловдив писателят Джефри Мур ще представи романа си „Клубът на изчезналите видове“. \r\n***\r\nОт 13:00 часа в зала 201 на Областна администрация Смолян заместник-министърът на труда и социалната политика Росица Димитрова ще даде изявление пред медиите във връзка със социалните услуги в региона.\r\n***\r\nОт 09.30 часа в конферентна зала на Международен младежки център - Стара Загора на бул. \"Цар Симеон Велики\" 55 ще се проведе шеста регионална годишна конференция на тема „За да живеем и работим в България ”.\r\n***\r\nОт 10.00 часа в зала 203 в Община Стара Загора председателят на Общинския съвет – Стара Загора Таньо Брайков ще даде пресконференция. \r\n***\r\nОт 14.00 часа в конферентна зала на Международен младежки център - Стара Загора на бул. \"Цар Симеон Велики\" 55 ще се проведе пресконференция на Областния информационен център – Стара Загора във връзка с шеста регионална годишна конференция на тема „За да живеем и работим в България”.", "date": "2017.11.23", "title": "Предстоящи събития в страната за 23 ноември (Агенция „Фокус“)"}
{"url": "http://www.focus-news.net/news/2017/11/23/2459855/predstoyashti-mezhdunarodni-sabitiya-za-23-noemvri-agentsiya-fokus.html", "text": "Президентът на ФРГ Франк-Валтер Щайнмайер ще проведе среща с лидера на Социалдемократическата партия Мартин Шулц, във връзка с политическата криза в страната, разиграла се след разпадането на преговорите за коалиционно споразумение. \r\n*** Херст Зеехофер ще държи реч пред своята партия ХСС. \r\n*** Бившият френски кандидат-президент Марин льо Пен ще се яви пред съда на Европейския съюз по обвинение в злоупотреба със средства на Европейския парламент. \r\n*** В Саудитска Арабия тече втори ден от заседанията на членове на опозицията в Сирия, относно формиране на делегация за организираните от ООН преговори за прекратяване на сирийските криза. \r\n***", "date": "2017.11.23", "title": "Предстоящи международни събития за 23 ноември (Агенция „Фокус“)"}
{"url": "http://www.focus-news.net/news/2017/11/23/2459856/nimh-dnes-nad-po-golyamata-chast-ot-stranata-shte-e-predimno-slanchevo-maksimalnite-temperaturi-shte-sa-mezhdu-11-i-16.html", "text": "Атмосферното налягане е малко по-високо от средното за ноември и още малко ще се повиши. Днес над по-голямата част от страната ще е предимно слънчево. Над източните райони почти през целия ден ще има ниска облачност, но само на отделни места ще преръми. В Дунавската равнина и Източна България ще се появи слаб вятър от изток-североизток. Максималните температури ще са между 11° и 16°, за София - около 13°.Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков. \r\nПо Черноморието ще преобладава облачно време. На отделни места ще преръми, а в сутрешните часове ще се образува мъгла. Ще духа слаб вятър от изток-североизток. Максималните температури ще са 10-12°. Температурата на морската вода е 12-13°. Вълнението на морето ще е 1-2 бала.\r\nНад планините ще преобладава слънчево време. Повече облаци ще има главно преди обяд над масивите в източната половина на страната. Ще духа умерен до силен северозападен вятър. Температурите ще продължат да се повишават и максималната на височина 1200 метра ще е около 9°, на 2000 метра – около 3°.", "date": "2017.11.23", "title": "НИМХ: Днес над по-голямата част от страната ще е предимно слънчево, максималните температури ще са между 11° и 16°"}
{"url": "http://www.focus-news.net/news/2017/11/23/2459857/prezidentat-rumen-radev-shte-bade-domakin-na-nagradite-nay-golyam-korporativen-daritel-za-2017-godina.html", "text": "От 16.00 часа днес на „Дондуков“ 2 държавният глава ще бъде домакин на церемонията по връчването на дванадесетите годишни награди “Най-голям корпоративен дарител”. Това съобщиха от прессекретариата на държавния глава.\r\nКонкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. Тази година церемонията поставя акцент върху благотворителната подкрепа за проекти, свързани с образованието.", "date": "2017.11.23", "title": "Президентът Румен Радев ще бъде домакин на наградите „Най-голям корпоративен дарител“ за 2017 година"}
{"url": "http://www.focus-news.net/news/2017/11/23/2459858/reuters-usiliyata-na-italianskata-levitsa-da-spre-imigratsiyata-mozhe-da-y-podleyat-voda-na-izborite-dogodina.html", "text": "Споразумението с Либия, което доведе до понижение в броя на мигрантите, достигащи италианските брегове на Средиземно море, може да потопи вече отслабените надежди на управляващата лявоцентристка Демократическа партия да остане на власт следващата година, тъй като потенциалните партньори на партията са против сделката, коментира Reuters.  \r\nДокументът, подписан през февруари, намира широка подкрепа сред италианската общественост, както и сред десните и протестни партии, които водят в социологическите проучвания, но привлича критики от ООН, правозащитни организации и мнозина в левия спектър на политиката в Италия. \r\nДоговорката с Италия и ЕС да финансират мигрантските лагери в Либия, а също Рим да обучава либийската брегова охрана, е част от мерките, имащи за цел да намалят потока на мигранти през Средиземно море към Европа. \r\nВ резултат обаче десетки хиляди мигранти остават блокирани в при потресаващи условия в либийските лагери и ежедневно стават обект на престъпления.  Калина Жекова", "date": "2017.11.23", "title": "Reuters: Усилията на италианската левица да спре имиграцията може да й подлеят вода на изборите догодина"}
{"url": "http://www.focus-news.net/news/2017/11/23/2459859/pravitelstvata-na-balgariya-i-republika-makedoniya-shte-provedat-parvoto-si-savmestno-zasedanie.html", "text": "Правителствата на България и Република Македония ще проведат първото си съвместно заседание, съобщиха от правителствената информационна служба. Срещата на двата кабинета ще се проведе днес в Струмица, Република Македония. Събитието ще започне с разговори на четири очи между министър-председателите Бойко Борисов и Зоран Заев, последвани от пленарно заседание.\r\nОчаква се да бъдат подписани девет документа за двустранно сътрудничество в областта на външната политика, инвестициите, енергетиката, отбраната, туризма, телекомуникациите, инфраструктурата и реакцията при бедствия. Споразуменията са част от изпълнението на Договора за приятелство, сътрудничество и добросъседство, подписан на 1 август тази година.\r\nОт българска страна в заседанието ще участват вицепремиерите Томислав Дончев, Красимир Каракачанов и Екатерина Захариева, министрите Валентин Радев, Николай Нанков, Нено Димов, Румен Порожанов, Ивайло Московски, Емил Караниколов, Теменужка Петкова и Николина Ангелкова.\r\nПреди началото на пленарното заседание министър-председателите Борисов и Заев ще поднесат венци пред паметника на президента на Република Македония в периода 1999-2004 г. Борис Трайковски.\r\nПредвидена е и церемония по връчването на специализирано превозно средство за хора с увреждания, което е дарение от България за Струмица. В началото на ноември кабинетът одобри отпускането на 70 000 лева за закупуването му. Дарението е в подкрепа на проект за социално включване на уязвими групи в община Струмица и създаването на условия за пълноценното участие на хората с увреждания в икономическия, социалния и културния живот в града.", "date": "2017.11.23", "title": "Правителствата на България и Република Македония ще проведат първото си съвместно заседание"}
{"url": "http://www.focus-news.net/news/2017/11/23/2459860/ministar-nikolay-nankov-i-ministarat-na-mestnoto-samoupravlenie-na-republika-makedoniya-suheyl-fazliu-shte-otkriyat-remontiraniya-pat-starchevo-karnalovo-parvomay.html", "text": "Днес министърът на регионалното развитие и благоустройството Николай Нанков и министърът на местното самоуправление на Република Македония Сухейл Фазлиу ще открият ремонтирания път III-1084 Старчево – Кърналово – Първомай. Това съобщиха от пресцентъра на МРРБ. На събитието ще присъстват и заместник-министърът на регионалното развитие и благоустройството Деница Николова, представители на Агенция „Пътна инфраструктура“, областният управител на Благоевград Бисер Михайлов и кметът на Община Петрич Димитър Бръчков. \r\nОбщата дължина на ремонтираната отсечка е над 13 километра, а стойността на ремонтните дейности е над 8 млн. лв., които са осигурени от бюджета на Агенция „Пътна инфраструктура“ за текущ ремонт и поддържане.\r\nЗа постигането на максимална безопасност на пътя е положена маркировка, пътни знаци и ограничителни системи за близо 730 хил. лв.\r\nТретокласният път III-1084 Старчево – Кърналово – Първомай преминава през селата Старчево, Кърналово, Михнево, Кавракирово, Първомай и е единствената пътна връзка за тези населени места, в които живеят над 10 000 души. Пътят е важно направление към Граничен пункт „Златарево“ и е основна връзка с най-голямата зеленчукова борса в област Благоевград, която реализира продукцията на местни производители и се посещава и от гърци, македонци и сърби.\r\nСъбитието ще започне в 16.00 часа в село Първомай на около 100 метра от кръстовището на път III-1084 Старчево - Кърналово - Първомай и път III-198 Гоце Делчев - Първомай (Кръстовището е в началото на селото, пътувайки от Петрич).", "date": "2017.11.23", "title": "Министър Николай Нанков и министърът на местното самоуправление на Република Македония Сухейл Фазлиу ще открият ремонтирания път Старчево – Кърналово – Първомай"}
{"url": "http://www.focus-news.net/news/2017/11/23/2459861/parlamentat-shte-razgleda-kandidaturata-na-emil-hristov-za-zamestnik-predsedatel-na-narodnoto-sabranie.html", "text": "Парламентът ще разгледа кандидатурата на Емил Христов за заместник-председател на Народното събрание. Очаква се това да бъде включено в програмата за работа на депутатите. Проекторешението бе внесено на 22 ноември в деловодството на парламента от председателя на ПГ на ГЕРБ и  заместник-председател на партията Цветан Цветанов. Емил Христов е част от парламентарната група на ГЕРБ и е депутат от 27-ми Многомандатен избирателен район Стара Загора. Изборът се налага, тъй като постът бе овакантен след като досегашният заместник-председател на парламента Цвета Караянчева бе избрана за негов председател на мястото на подалия оставка Димитър Главчев. По програма е предвидено депутатите да продължат работа по второто четене на промените в Закона за МВР.", "date": "2017.11.23", "title": "Парламентът ще разгледа кандидатурата на Емил Христов за заместник-председател на Народното събрание"}
{"url": "http://www.focus-news.net/news/2017/11/23/2459862/ministerstvoto-na-turizma-i-balgarskiyat-lekarski-sayuz-organizirat-mezhdunarodna-konferentsiya-za-meditsinski-i-zdraven-turizam.html", "text": "Министерството на туризма и Българският лекарски съюз организират международна конференция „Медицински и здравен туризъм в България – състояние  и възможности за развитие“. Това съобщиха от пресцентъра на Министерство на туризма. Събитието ще се проведе днес в столичния „София хотел Балкан“ от 9.30 часа и на него ще присъстват над 20 водещи имена в медицината. Ще участват и повече от 100 експерти от сферите на туризма и здравеопазването от България, Австрия, Сърбия и Израел. \r\nНа форума ще бъде представен потенциалът на страната ни да предлага конкурентни здравни и медицински услуги, включени в туристически пакети и дестинации, както и добри практики за създаване на комплексен продукт за медицински и здравен туризъм. Ще се дискутират също и възможностите за лечение на чужденци в България. Идеята на организаторите е форумът да се превърне в традиция, която да насърчи ефективността на този вид туристическа дейност.", "date": "2017.11.23", "title": "Министерството на туризма и Българският лекарски съюз организират международна конференция за медицински и здравен туризъм"}
{"url": "http://www.focus-news.net/news/2017/11/23/2459863/parlamentarnata-komisiya-po-byudzhet-i-finansi-shte-razgleda-na-vtoro-chetene-proektobyudzheta-za-2018-godina.html", "text": "Парламентарната комисия по бюджет и финанси ще разгледа на второ четене проектобюджета за 2018 година. Това се посочва в дневния ред на заседанието на комисията. На 9 ноември проектобюджетът за следващата година бе приет на първо четене в пленарна зала. Основните приоритети на бюджета са образование, отбрана и сигурност, социална и здравна политика, както и Председателството на Съвета на ЕС.\r\nКомисията ще разгледа и проектобюджетите за НЗОК и Държавното осигуряване. Те бяха приети от депутатите на първо четене на 8 ноември. В кулоарите на парламента вчера здравният министър Кирил Ананиев заяви, че на бюджетна комисия ще бъде предложено увеличение на средствата с 27 млн. лева от резерва на НЗОК. Предлага се увеличение от по 7 млн. лева за първична и специализирана извънболнична помощ, 3 млн. лева за медикодиагностични дейности и 10 млн. лева за дейността на стоматолозите.", "date": "2017.11.23", "title": "Парламентарната комисия по бюджет и финанси ще разгледа на второ четене проектобюджета за 2018 година"}
{"url": "http://www.focus-news.net/news/2017/11/23/2459864/stolichniyat-obshtinski-savet-shte-obsadi-predlozhenie-za-chastichna-promyana-v-strukturata-i-obshtata-chislenost-na-obshtinskata-administratsiya.html", "text": "Столичен общински съвет ще обсъди предложение за частична промяна в структурата и общата численост на Столична общинска администрация. Това предвижда първа точка от дневния ред на 44-то заседание на Столичния общински съвет, което ще започне от 10.00 часа. Дневният ред на Съвета предвижда и дискусия за ползване на паркинг НДК-югозапад – ул. „Баба Неделя“ и паркинг на ул. „Шандор Петьофи“ за периода 01.01.2018 г. – 30.06.2018 г. единствено за целите на Българското представителство на Съвета на Европейския съюз през 2018 г.", "date": "2017.11.23", "title": "Столичният общински съвет ще обсъди предложение за частична промяна в структурата и общата численост на общинската администрация"}
{"url": "http://www.focus-news.net/news/2017/11/23/2459865/nwa-online-politsiyata-v-arkanzas-zadarzha-student-po-podozrenie-v-podgotovka-na-masovo-napadenie.html", "text": "Полицията в американския град Сайлъм Спрингс, щата Арканзас, е задържала 20-годишния студент Тимъти Константин по подозрение в подготовка на нападение в християнския университет „Джон Браун“, съобщи NWA Online. По данни на изданието, младежът е признал пред полицията, че е планирал нападения и в тази връзка е събирал материали за изготвянето на взривни устройства. В студентското общежитие е намерена бележка, в която съобщава намеренията си да извърши атака, която да доведе до многобройни жертви. В стаята на студента са намерени огнестрелни оръжия, включително автомат AK-47, а също и боеприпаси.   Калина Жекова", "date": "2017.11.23", "title": "NWA Online: Полицията в Арканзас задържа студент по подозрение в подготовка на масово нападение"}
{"url": "http://www.focus-news.net/news/2017/11/23/2459866/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП \"Капитан Андреево\" и ГКПП \"Лесово\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. Интензивен е трафикът  на ГКПП \"Дунав Мост\" - Русе. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2017.11.23", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2017/11/23/2459867/sport-barselona-se-klasira-za-eliminatsiite-v-shampionskata-liga.html", "text": "Футбол: Завършиха мачовете от петия кръг на груповата фаза в Шампионската лига. Преди последните двубои след две седмици, сигурен участник в осминафиналите от група „D“ е отборът на Барселона, който е лидер с 11 точки, след нулевото равенство срещу Ювентус в Торино. На второ място е Ювентус с 8 точки, трети е Спортинг Лисабон със 7. Аутсайдерът Олимпиакос има една точка от пет мача. Шансовете да излезе от групата са на страната на италианския шампион, който в последния кръг гостува на Олимпиакос, а Спортинг на Барселона.", "date": "2017.11.23", "title": "Спорт: Барселона се класира за елиминациите в Шампионската лига"}
{"url": "http://www.focus-news.net/news/2017/11/23/2459868/sport-fenovete-na-bayern-hvarlyaha-falshivi-pari-na-terena-v-bryuksel.html", "text": "Феновете на Байерн Мюнхен хвърляха фалшиви пари на терена по време на двубоя от Шампионската лига с Андерлехт. Немските привърженици са недоволни от цените на билетите за срещата, които бяха между 70 и 100 евро. На трибуните феновете издигнаха банер с надпис: \"Доволни ли сте от вашата алчност\"?\r\nФеновете цитираха правилника на УЕФА, който гласи, че цените за гостуванията не трябва да превишават цените на домакинските двубои.", "date": "2017.11.23", "title": "Спорт: Феновете на Байерн хвърляха фалшиви пари на терена в Брюксел"}
{"url": "http://www.focus-news.net/news/2017/11/23/2459869/sofiyskiyat-apelativen-sad-shte-razgleda-merkite-za-neotklonenie-spryamo-mayka-i-dashterya-obvineni-v-ubiystvo-na-novorodeno-dete.html", "text": "Окръжна прокуратура – Перник протестира изменените мерки за неотклонение „задържане под стража“ в „подписка“ спрямо майка и дъщеря, обвинени в убийство на новородено дете. Това съобщиха от пресцентъра на Апелативна прокуратура – София. \r\nС Определения от 17 ноември 2017 г. Пернишкият окръжен съд е уважил исканията на обвиняемите С. И. и В. Т. за изменение на мерките им за неотклонение „задържане под стража“ в по-леки, а именно – в „подписка“, срещу които прокуратурата е внесла частни протести. \r\nДвете жени са привлечени към наказателна отговорност от Окръжна прокуратура – Перник по обвинение за умишлено умъртвяване на новородено дете, извършено в съучастие. \r\nОколо 21.30 часа на 13 август 2017 г. в Областна дирекция на МВР - Перник е бил получен сигнал за намерено тяло на новородено дете в пернишкия квартал „Тева“. Под ръководството на ОП – Перник веднага е било започнато досъдебно производство. В резултат на проведеното разследване са били установени извършителите на престъплението – С. И. и В.Т. \r\nПротестите, внесени от ОП - Перник срещу определените от съда мерки за неотклонение спрямо двете обвиняеми, ще се разглеждат днес от Софийския апелативен съд.", "date": "2017.11.23", "title": "Софийският апелативен съд ще разгледа мерките за неотклонение спрямо майка и дъщеря, обвинени в убийство на новородено дете"}
{"url": "http://www.focus-news.net/news/2017/11/23/2459870/sport-barselona-pusna-vezenkov-za-uchastie-v-natsionalniya-otbor-po-basketbol.html", "text": "Баскетбол: Барселона разреши на Александър Везенков да играе за българския национален отбор по баскетбол, съобщава вестник “Мундо Депортиво”. Везенков е бил освободен от треньорското ръководство на каталунците, за да може да се включи в лагера на България преди квалификациите за световното първенство.\r\n22-годишният баскетболист не игра в мачовете на Барселона през последните няколко седмици, но не беше пуснат за сбора на националите миналата неделя.  \r\nБългария започва участието си в квалификациите на 24 ноември в \"Арена Ботевград\" с мач срещу Финландия. Три дни по-късно българският отбор гостува в Исландия.", "date": "2017.11.23", "title": "Спорт: Барселона пусна Везенков за участие в националния отбор по баскетбол"}
{"url": "http://www.focus-news.net/news/2017/11/23/2459871/denyat-23-noemvri-v-balgarskata-istoriya.html", "text": "Катедралният храм \"Свети Александър Невски\" днес чества своя патронен празник. Най-голямата православна катедрала на Балканите събира под купола си над 5 хиляди души. \r\nНа тази дата жестоко е потушен поредният опит на българите от Берковско, Пиротско и Белоградчишко да се надигнат срещу османската власт, след като са разгромени в Чипровската клисура. Водачите на въстанието бягат към Влашко и Сръбско. Завършва визитата на Бил Клинтън в България - това е първото посещение на действащ американски президент у нас се състои през 1999 година.\r\n2009 г.\r\nЙорданка Асенова Фандъкова полага клетва за кмет на Столична община, с което става първата жена на този пост. По професия тя е учител. Член е на ПП ГЕРБ. За периода 2005-2009 г. е заместник-кмет на Столичната община. От 27 юли 2009 г става министър на образованието, младежта и науката. На 15 ноември 2009 година спечелва изборите за кмет на Столичната община.\r\nДават се български имена на множество географски обекти (н. Студена, н. Радуил, н. Устина), които се намират на Антарктическия полуостров.\r\n1999 г.\r\nПриключва тридневното официално посещение на президента на САЩ Бил Клинтън в България. Това е първата визита на действащ американски президент в страната. Клинтън се среща с президента Петър Стоянов, с премиера Иван Костов и с председателя на парламента Йордан Соколов. Двамата с Петър Стоянов отправят послания към българския народ на митинг пред храм-паметника \"Св. Александър Невски\".\r\n1944 г.\r\nМинистерският съвет приема постановление, което предвижда да бъдат освобождавани от наказателно преследване военни, подсъдими по т.нар. Народен съд, ако имат активно участие във войната срещу Германия. Постановлението е по доклад на военния министър Дамян Велчев.\r\nТо е обнародвано на 1 декември 1944 г. Целта му е да запази от преследване поне част от кадровите военни, но БРП (к) се противопоставя. От 4 до 7 декември тя организира митинги и демонстрации в цялата страна и на 8 декември постановлението е отменено.\r\n1944 г.\r\nСъюзът на българските писатели изключва 29 от своите членове за \"фашистки прояви\". Сред тях са Богдан Филов (на снимката), Йордан Бадев, Борис Йоцов, Фани Попова-Мутафова, Димитър Шишманов, Димитър Талев, Йордан Стубел, Славчо Красински.\r\n1935 г.\r\nМинистерството на народното стопанство се разделя на Министерство на търговията, промишлеността и труда и на Министерство на земеделието и държавните имоти.\r\n1935 г.\r\nЗапочва дейността си 53-тото правителство на Царство България с министър-председател Георги Кьосеиванов. Това е безпартиен служебен кабинет, който многократно е преустройван.\r\nГеорги Кьосеиванов е държавен деец и дипломат. Роден е на 19 януари 1884 г. в Пещера. Завършва право в Париж през 1905 г., след което преминава на дипломатическа работа. Работи в българските легации в Рим (1912 г.), Цариград (1913-1915 г.), Берн (1918-1920 г.), Берлин (1920 г.), Париж (1923-1924 г.), управляващ българската легация в Букурещ (1924-1925 г.). От 1925 г. до 1929 г. е в Министерството на външните работи и изповеданията. През 1929-1931 г. е български пълномощен министър в Белград. От 1932 г. до 1934 г. е български пълномощен министър в Белград. От декември 1934 г. до април 1935 г. е началник на канцеларията на цар Борис III. След назначаването на кабинета на А. Тошев (април 1935 г.) става министър на външните работи и изповеданията. От ноември същата година поема и министър-председателския пост, на който остава до февруари 1940 г. През ноември същата година е изпратен за български пълномощен министър в Берн (Швейцария), на тази длъжност остава до 1 октомври 1944 г. До смъртта си живее в Швейцария. Умира на 27 юли 1960 г.\r\n1931 г.\r\nЗавършва конференция на Централния добруджански акционен комитет. По време на нея се стига до разцепление и се оформят два комитета: първият - от групата на Петър Вичев, Иван Русев и Иван Томов, а вторият (комфракция) - от Иван Георгиев, Асен Панев, Димитър Ганев.\r\nЦентралният добруджански акционен комитет е учреден в края на ноември 1929 г. в София. Той е основан от група леви дейци начело с д-р Петър Вичев, отстранени от съюза \"Добруджа\" на неговия 13-ти конгрес (от 8-10 ноември, Разград).\r\n1921 г.\r\nПравителството учредява Комитет по проблемите на руските бежанци в състав: митрополит Стефан Софийски (председател), Георги Цветинов (подпредседател - МВнРИ), Ст. Лавчиев (БЧК), Ст. Стоянов (МВРНЗ), Н. Христов (МФ) и отпуска 2 000 000 лв. за издръжката на 3000 руски деца. \r\nКато резултат от Гражданската война в Русия, от 1919 г. до края на 1923 г. в България пристигат над 35 000 руски бежанци. Настаняването им в страната става без споразумения и под натиска на Съглашенската комисия и на ОН. Съгласно клаузите на Ньойския договор България е разоръжена и няма право да държи на територията си въоръжена сила. Ето защо войниците и офицерите от руската армия формално са разоръжени и допуснати в качеството им на “бежанци” на базата на специално съглашение, подписано между българското и южноруското правителство. До средата на 1923 г. емигрантите се издържат със средства от френското правителство и от руски държавни финанси отпреди 1917 г., останали в чужбина. Под влияние на Върховния комисариат по въпросите на бежанците към ОН в края на 1922 г. в България се създава специализирана държавна институция, занимаваща се с проблемите на русите – Комитет за руските бежанци, подчинен на Министерството на външните работи и изповеданията и със смесен българо-руски състав на служителите му. Българската държава заделя от бюджета си по около 11–12 000 000 лв. годишно, което съставлява над 2/3 от всички суми, необходими за издръжка на нуждаещите се руски емигранти. България се присъединява към инициативите на ОН за урегулирането на юридическия статут на руските бежанци. На базата на Съглашението от 12 май 1926 г. тя им издава Нансенови паспорти, осигуряващи им право на свободно излизане и влизане в приелата ги страна при наличие на съответна редовна виза. Парламентът одобрява и приетата през октомври 1933 г. Конвенция за международния статут на руските бежанци, регламентираща правата им на труд, образование на родния език и други. На базата на специални облекчения за приемането на българско поданство до началото на 1940 г. 5253 руси стават български граждани. Същевременно е изградена и мрежа от руски обществени организации. В края на 20-те години техният брой е 80, до 1944 г. достига над 100. Сред тези организации са Съюзът на руските инвалиди, Руският Червен кръст, Дружеството за осигуряване на висше образование на руските младежи зад граница и други.\r\n1916 г.\r\nВ хода на Първата световна война (1914-1918 г.) Първа софийска дивизия и 12-пехотна дивизия в състава на Дунавската армия преминават Дунава и настъпват към Букурещ (5 декември по нов стил).\r\nУспешните действия на съюзниците в Карпатите и на 3-а българска армия в Добруджа създават условия за форсиране на река Дунав и настъпление по Мунтенското оперативно направление. Дунавската армия получава задача да форсира реката при Свищов и като развие удара към Букурещ, да съдейства за овладяването на града. При форсирането армията, командвана от германския генерал Кош, разполага с 217-а германска, Сборната и 1-ва пехотна софийска дивизия, Сборната конна дивизия и други части - общо 32 пехотни дружини и 66 артилерийски батареи. В полосата за форсиране противникът разполага с 10 пехотни дружини и 11 артилерийски батареи. Форсирането започва рано сутринта на 23 ноември от 217-а и Сборната пехотна дивизия. На същия ден те овладяват Зимнич. На другия ден е построен понтонен мост и до вечерта на 25 ноември на румънска територия са прехвърлени ешелонните съединения, 12-а пехотна и турската 26-а пехотна дивизия. С тези войски армията осъществява по-нататък своето настъпление към Букурещ. Форсирането при Свищов се осигурява с демонстративни действия в районите на Сомовит, Гиген и Оряхово.\r\n1916 г.\r\nПоради конфликт с фелдмаршал Макензен командващият Трета армия генерал-лейтенант Ст. Тошев е сменен с генерал-лейтенант Стефан Нерезов.\r\nСтефан Нерезов е роден на 12 ноември 1867 г. в Севлиево. Участва като доброволец в Сръбско-българската война (1885 г.). Учи във военното училище в София и във Военната академия в Торино. След включването на България в Първата световна война е назначен за главнокомандващ 9-та пехотна Плевенска дивизия, която под негово ръководство става най-добрата дивизия в българската армия. В края на войната Стефан Нерезов командва Първа армия. От 1919 г. до 1920 г. той е началник–щаб на Българската армия.\r\n1877 г.\r\nНа 23 ноември (11 ноември по стар стил) в хода на Руско-турската освободителна война (1877-1878 г.) Западният отряд разбива турската отбрана при село Правец и принуждава противника да отстъпи към Орхание (Ботевград). За преминаване на Балкана е определен Предният отряд (в който влиза и Българското опълчение) на генерал Й. В. Гурко, за обезпечаване на фланговете са определени Източният и Западният отряд. \r\nОт 31 октомври 1877 г. за командващ на отряда е назначен генерал Йосиф Гурко. Планът за настъпление на Западния отряд към Орхание (Ботевград) и София е одобрен на 7 ноември 1877 г. от император Александър II. \r\nПрез 1877-1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина през 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1837 г.\r\nБерковският мюдюрин (турски подуправител стоящ начело на подоколия, в която влизат голям брой села) организира настъпление срещу въстаниците в Чипровската клисура и ги разгромява. Една група начело с Кръстьо Нешин успява да достигне до Сърбия, а Върбан Панов се насочва към Влашко, но е заловен и обесен.\r\nВ годините 1834 г. – 1837 г. избухват Берковско–пиротските въстания. Те са бунтове на българското население от Северозападна България. Повод за този бунт е неизпълнението на обещаната от Високата порта аграрна реформа. Подтик за въоръжена борба дава успешният бунт на сръбския княз Милош Обренович, който през 1830 г. успява да откъсне някои области от Източна Сърбия и да ги постави под своя власт. Това поражда надежда сред населението на Северозападна България, че чрез масово въстание и с подкрепата на княз Милош ще може да издейства от османското правителство известни свободи.\r\nПърви се надигат селяните от Берковско, Пиротско и Белоградчишко: в края на 1834 г. и началото на 1835 г. въстават 16 села. Поради големите обещания на местните османски първенци и отказа на сръбския княз да подкрепи надигналите се селяни въстанието е преустановено.\r\nОбстановката в този край обаче продължава да бъде напрегната. След като дадените обещания не са изпълнени, през май 1836 г. въстанието отново пламва, този път в Пиротско, Царибродско и Драгоманско, като най-масов характер придобива в Берковско. Начело на надигналите се там селяни застават местните селски първенци, предвождани от Манчо Пунин, поради което и самото въстание получава известност под името Манчова буна. Броят на въстаниците достига няколко хиляди души. В края на 1836 г. към берковските селяни се присъединява и населението на Пиротския край. Съвместните им действия завършват с неуспех главно поради липса на въоръжение. Освен това въстаналите и този път не са подкрепени от княз Милош. Въпреки поражението и на това въстание борбата на българите от северозападните краища на страната не престава.\r\nПрез 1837 г. населението на Берковско и Пиротско се вдига отново. Една голяма група от въстаниците под ръководството на В. Панов и Кр. Пешин се събира в Чипровския манастир и води сражение с османските войски. Съпротивата им обаче е сломена пак поради липса на въоръжение и отсъствие на подкрепа от Сръбското княжество. Макар и безуспешни, Берковско-пиротските въстания изиграват голяма роля в националноосвободителната борба на българския народ.\r\n1708 г.\r\nПравославната църква анатемосва украинския хетман Иван Мазепа за това, че изменя на Петър I.\r\nИван Степанович Мазепа (1644 – 1709 г.) е хетман на Украйна в периода 1687-1708 г. Израства и получава възпитание в полския кралски двор. От 1682 г. до 1686 г. е генерален есаул. След като става хетман, се стреми да откъсне Украйна от Русия; води тайни преговори с Швеция и Полша. По време на Северната война (1700-1721 г.) преминава на страната на шведите (1708 г.) и след поражението им в Полтавската битка (1709 г.) бяга заедно с Карл ХII-ти в Турция.На тази дата са родени: \r\n1942 г.\r\nУмира Тодор Кулев – български държавен деец, юрист. Той е роден в Габрово. Учи медицина в Санкт Петербург, право в Берн и Страсбург, Франция. Завръщайки се в България, работи като адвокат в Търново. През 1911 г. става доцент по наказателно право в СУ \"Св. Климент Охридски\", пет години по-късно и професор. Тодор Кулев участва активно в създаването на Народния сговор и в подготовката на държавния преврат на 9 юни 1923 г. След осъществяването му се включва в Демократическия сговор. Председател е на ХХI-вото Обикновено народно събрание (1923–1926 г.). В правителството на Андрей Ляпчев (4 януари 1926 г. – 15 май 1930 г.) е министър на правосъдието. Автор е на трудове в областта на съдебното дело: \"Наказателно-правна вменяемост\", \"Престъпността на малолетните\", \"Правосъдие и администрация\" и други.\r\n1937 г.\r\nРоден е Радован Павловски – поет. Роден е в Ниш. Следва право и филология в София. Първата му стихосбирка - \"Суша, сватба и преселение\" (1961 г.), е посрещната добре от критиката в Скопие. Следват: \"Кораб\" (1965), \"Високо пладне\" (1966), \"Климат и лира\" (1966 г.), \"Страна на езера\" (1969 г.), \"Слънце, за което змията не знае\" (1972 г.), \"Пир\" (1973 г.), \"Зърна\" (1975 г.), \"Мълнии\" (1977 г.), \"Стража\" (1980 г.), \"Чума\" (1984 г.), \"Юношата, който спи по пладне\" (1987 г.). Негови книги са преведени на над 30 езика.На тази дата умират: \r\n1926 г.\r\nУмира Марин Бъчеваров – първият български професор по астрономия. От 1893 г. е професор по астрономия, ректор е на Софийския университет от 1895 г. до 1896 г. и от 1904 г. до 1905 г., Марин Бъчеваров е основател на Метеорологичната станция (1887 г.) и на Астрономичната обсерватория (1894 г.) в София.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.11.23", "title": "Денят 23 ноември в българската история"}
{"url": "http://www.focus-news.net/news/2017/11/23/2459872/predsedatelyat-na-bsp-korneliya-ninova-shte-predstavi-viziya-za-badeshto-razvitie-pred-levi-lideri-ot-tsyal-svyat-na-saveta-na-sotsialisticheskiya-internatsional-v-barselona.html", "text": "Председателят на БСП Корнелия Нинова, която е и вицепрезидент на Социалистическия интернационал, ще вземе участие в заседание на Съвета на световната организация на социалистите, което ще се проведе от днес до 25 ноември 2017 г. в Барселона, Испания. Това съобщиха от пресцентъра на НС на БСП.\r\nНинова ще направи изказване за “Изграждане на бъдеще чрез визия на левицата: демокрация, равенство, солидарност”. Други теми на форума ще бъдат изграждането на мир и стабилност във време на различни конфликти, както и изготвяне на подобаващи мерки за хуманитарните кризи.\r\nПредседателят на БСП ще проведе и двустранни срещи с лидери на леви партии.", "date": "2017.11.23", "title": "Председателят на БСП Корнелия Нинова ще представи визия за бъдещо развитие пред леви лидери от цял свят на Съвета на Социалистическия интернационал в Барселона"}
{"url": "http://www.focus-news.net/news/2017/11/23/2459873/knigata-na-krasimir-uzunov-aza-sluzhiha-pri-drangova-shte-bade-predstavena-v-karlovo.html", "text": "Книгата на Красимир Узунов „Азъ служихъ при Дранговъ“ ще бъде представена в Карлово. От 17.30 ч. в НЧ „Васил Левски – 1861 г.“ в Камерна зала ще се състои „Вечер по отечестволюбие“, където ще бъде представена книгата, съобщиха от пресцентъра на Община Карлово.  \r\nКнигата е посветена на живота и делото на полковник Борис Дрангов, командир на 5-ти пехотен Македонски полк, изтъкнат военачалник и военен педагог, участник в Илинденско-Преображенското въстание, в Балканската, Междусъюзническата и Първата световна война. \r\nВ представянето ще участват: Цвета Караянчева – председател на Народното събрание, генерал Константин Попов – председател на Комисията по отбрана в 44-то Народно събрание, вицеадмирал Пламен Манушев – народен представител, Жельо Бойчев – народен представител, полковник Емил Янев – заместник-началник на Военна академия „Георги С. Раковски“.", "date": "2017.11.23", "title": "Книгата на Красимир Узунов „Азъ служихъ при Дранговъ“ ще бъде представена в Карлово"}
{"url": "http://www.focus-news.net/news/2017/11/23/2459874/dlmagyarorszg-v-ungariya-e-zadarzhan-afganistanski-migrant-opitval-se-da-premine-v-stranata-v-kamion-s-balgarska-registratsiya.html", "text": "Афганистански мигрант е задържан в Унгария при опит да влезе в нея в камион с българска регистрация, пише местният вестник  Délmagyarország.\r\nНа 22 ноември в 14 часа местно време на граничен пункт Рьоске при проверка на камион с българска регистрация е открит мигрант. Човекът, представил се за афганистански гражданин, не е успял да покаже самоличността си или законността на престоя си в Унгария. \r\nУнгарската полиция съобщава, че мъжът е задържан и поставен под временна стража.  Виктор Турмаков", "date": "2017.11.23", "title": "Délmagyarország: В Унгария е задържан афганистански мигрант, опитвал се да премине в страната в камион с българска регистрация"}
{"url": "http://www.focus-news.net/news/2017/11/23/2459875/sofiya-patriarsheskata-katedrala-sv-aleksandar-nevski-otbelyazva-svoya-hramov-praznik.html", "text": "Днес  Православната църква отбелязва паметта на светия благоверен княз Александър Невски, предаде репортер на Агенция \"Фокус\". На този ден патриаршеската катедрала \"Св. Александър Невски\" отбелязва своя храмов празник. По този повод с благословението и при молитвеното присъствие на Негово светейшество Българския патриарх и Софийски митрополит Неофит,  Негово Високопреосвещенство Варненски и Великопреславски митрополит Йоан ще оглави празничното богослужение в храма. В него участие ще вземат  още Негово Преосвещенство Мелнишки епископ Герасим - главен секретар на Светия Синод на Българската православна църква и др. духовници. Начало на Светата Литургия е в  9.30 часа.  \r\nНикола ПЕТКОВ", "date": "2017.11.23", "title": "София: Патриаршеската катедрала \"Св. Александър Невски\" отбелязва своя храмов празник"}
{"url": "http://www.focus-news.net/news/2017/11/23/2459876/burgas-obshtinskiyat-savetnik-ot-gerb-diyan-dimov-organizira-priemen-den.html", "text": "Общинският съветник от ГЕРБ-Бургас Диян Димов ще има приемен ден от 16.30 часа в централата на партията в морския град, намираща се на ул. „Конт Андрованти 5”. Това съобщиха от пресцентъра на ПП ГЕРБ.\r\nДиян Димов е председател на постоянната комисия по транспорт и морско дело. Той участва като член и в комисията по устройство на територията. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.11.23", "title": "Бургас: Общинският съветник от ГЕРБ Диян Димов организира приемен ден"}
{"url": "http://www.focus-news.net/news/2017/11/23/2459877/denyat-23-noemvri-v-svetovnata-istoriya.html", "text": "През 1980 година Италия е разтърсена от силно земетресение, при което загиват над 3000 души…\r\nСъветският съюз напуска преговорите за разоръжаване в Женева, заради разполагането на американските ракети \"Круз\" и “Пършинг” в Европа. Годината е 1983. През 1923 г. Джейкъб Шик патентова първата електрическа самобръсначка.\r\n2015 г.\r\nФренски изтрибители от френския самолетоносач „Шарл де Гол“ нанасят първи удари по обекти на „Ислямска държава“.\r\nМаурисио Макри е новият президент на Аржентина с 51,4% от гласовете.\r\n2014 г. \r\nПрезидентът на САЩ Барак Обама приема оставката на министъра на отбраната Чък Хейгъл. (BBC)\r\n2013 г.\r\nКохир Расулзада е новият министър-председател на Таджикистан.\r\nПрез нощта новият кратер на вулканът Етна, формирал се през февруари 2011 г., се активира за четиридесети път, разпръсквайки над Италия пушек и пепел. Кратерът се е превърнал в конусовиден връх за по-малко от две години.\r\n2012 г.\r\nОпозицията в Египет опожарява офисите на президентското движение „Мюсюлмански братя“ в три египетски града като протест срещу засилените правомощия на Мохамед Морси.\r\n2011 г.\r\nВ отговор на общественото недоволство правителството в Гърция предприема вълна от арести на гръцки бизнесмени със задължения над 150 000 евро към държавата.\r\nТурският премиер Реджеп Ердоган се извини за убийството на 14 000 кюрди през 30-те години на XX век в Дерсим.\r\nОткрита е първата орхидея, растяща на остров Нова Британия, която единствена от 25 000-те вида документирани орхидеи и цъфти само през нощта. Bulbophyllum nocturnum отваря цветовете си в 22.00 часа вечерта и ги затваря няколко часа преди изгрев. В природата са известни само няколко растения като нощния жасмин Nyctanthes arbor-tristis и кактуса „Кралицата на нощта“, които разтварят цветове през в тъмните часове.\r\n2005 г.\r\nЕлен Джонсън Сърлиф е първата жена президент на африканска държава. Нейната победа е официално обявена на 23 ноември 2005. Тя се отличава със строг характер и решителност, често е сравнявана с  г.) присъстват Кондолиза Райс и първата дама на САЩ Лора Буш.\r\nАугусто Пиночет е поставен под домашен арест поради обвинения в неплащане на данъци и подправяне на документи, както и в скриване на информация за своето финансово положение. Обвиненията са предявени, след като Върховният съд на Чили отново лишава бившия диктатор от имунитет от съдебно преследване. Проведената седмица преди това медицинска експертиза установява, че 90-годишният Пиночет е способен да отговаря пред съда. По-късно е привлечен в съда и по дела за изчезване на дисиденти.\r\nНа 3 декември 2006 г. на Пиночет е направена операция на сърцето и е освободен от домашен арест. Умира на 10 декември в болницата в Сантяго.\r\n2004 г.\r\nПо време на посещението си в Испания Уго Чавес обвинява бившия испански премиер Хосе Мария Аснар, че поддържа преврата, организиран от САЩ срещу Чавес. Министърът на отбраната на Испания Мигел Ахел Моратиньос потвърждава това в бюлетин през ноември 2004. Членовете на отхвърлената партия на Аснар Народна партия отхвърлят тези обвинения и искат от премиера Хосе Луис Родригес Сапатеро да бъдат оттеглени.\r\n2003 г.\r\nЕдуард Шевернадзе подава своята оставка като президент на Грузия. \r\nШевернадзе е роден на 25 януари 1928 г. в село Мамати. През 1995 г. става президент на Грузия, а през април 2000 г. е отново преизбран с 82 % от гласовете. На 20 ноември 2003 г. са обявени резултатите от парламентарните избори, но противниците на Шевернадзе заявяват, че те са фалшифицирани от него. Съмнения в изборните резултати стават причина за избухването на така наречената “Революция на розите”. Опозицията поставя ултиматум на президента и той подава оставка.\r\n1998 г.\r\nВ Бирмингам (Англия) на сцена излиза най-големият музикален оркестър в историята. Състои се от 3503 музиканти.\r\n1993 г.\r\nОфициалната валута на Молдова става молдовска лея.\r\n1991 г.\r\nФреди Меркюри прави официално заявление, че е болен от СПИН.\r\nФреди Меркюри (Фарук Булсара) е английски певец и композитор. Роден е на 5 септември 1946 г. на о. Занзибар. Започва кариерата си в група “Рейдж”. Завършва стъклопис в художественото училище “Ийлинг Колидж”. Заедно със студентите Бр. Мей, Дж. Дийкън и Р. Тейлър създава рокгрупата “Куин” (1972 г.). Най-успешният им хит е “Бохемска рапсодия” (1975 г.), заемала първо място в класацията на Великобритания - 9 седмици. Заедно с групата издава 18 дългосвирещи плочи; остават в музикалната история с грандиозните си концерти. Заедно с Д. Бауи записва хита “Под напрежение” (1982 г.). Фр. Меркюри издава и самостоятелни албуми, сред които е “Барселона” с оперната прима М. Кабайе. Умира в дома си от СПИН на 24 ноември 1991 г. След смъртта му групата “Queen” се разпада.\r\n1983 г.\r\nСССР напуска преговорите за разоръжаване в Женева, заради разполагането на американските ракети \"Круз\" в Европа.\r\n1981 г.\r\nВ Китай е разрешен частният бизнес.\r\n1979 г.\r\n“Пинк Флойд” пускат на пазара своя албум “Стената” (The Wall).\r\n“Пинк Флойд” е английска рокгрупа, основана в Лондон през 1965 г. в състав: Сид Барет - китара, вокал (до 1968 г.); Ричард Райт - клавишни; Роджър Уотърс - бас, вокал (до 1982 г.); Ник Мейсън - ударни; Дейвид Гилмър - китара, вокал (от 1968 г.). Първият сингъл е записан през 1967 г. (\"Арнълд Лайн\"), същата година концертират в САЩ. Поредицата от оригинални албуми достига връх с \"Тъмната страна на Луната\" (1973 г.), който се задържа в класацията на сп. \"Билборд\" повече от 700 седмици. Друг връх е албумът \"Стената\" (1979 г.), по който А. Паркър заснема филм през 1982 г. с участието на Боб Гелдоф. След поредица от съдебни дела Р. Уотърс напуска групата и издава самостоятелни албуми. \r\nАлбуми: \"Pink Floyd\", \"The Piper at the Gates of Dawn\" (1967 г.), \"A Saucerful of Secrets\" (1978 г.), \"Tonight Let’s All Make Love in London\" (1968 г., музика към филм); \"More\" (1969 г., музика към филм); \"Ummagumma\" (1969 г.), \"Atom Heart Mother\", \"Meddle\", \"Zabriskie Point\" (1970 г., музика към филм); \"Relics\" (1971 г.), \"Music from La Vallee: Obscured by Clouds\" (1972 г., музика към филм); \"The Dark Side of the Moon\" (1973 г.), \"A Nice Pair\" (1973 г.), \"Wish You Were Here\" (1975 г.), \"Animals\" (1977 г.), \"The Wall\" (1979 г,), \"A Collection of Great Dance Songs\" (1981 г.), \"The Final Cut\", \"Works\" (1983 г.), \"A Momentary Lapse of Reason\" (1987 г.), \"The Division Bell\" (1994 г.), Pulse [live]\" (1995 г.), \"Us and Them: Symphonic Pink Floyd\" (1995 г.), \"The Wall [Sweden Limited Edition Box Set]\" (1999 г.), \"Wish You Were Here: 25th Anniversary\" (2000 г.).\r\n1964 г. \r\nАнглийската католическа църква за последен път използва латински език при изпълнение на официална литургия.\r\n1946 г.\r\nФренски военни кораби обстрелват виетнамския град Хайфон. Убити са около 6000 души. Постигнатите мирни споразумения са нарушени и на 19 декември започва първата индокитайска война, станала своеобразно начало на най-дългия военен конфликт на ХХ век. Войната завършва с подписване на споразумение на Женевското съвещание 1954 година. На него присъстват министрите на външните работи на СССР, Китайската Народна Република, Великобритания, Франция и САЩ. Целта на съвещанието е мирно уреждане на корейския въпрос и възстановяване на мира в Индокитай. Провежда се в Женева от 26 април до 21 юли 1954 година. Участват и представители на Демократична Република Виетнам, Камбоджа, Лаос и Южен Виетнам. Споразумение по корейския въпрос не се постига. След победата на виетнамската армия при Диен Биен Фу Франция признава своето поражение. В Женева се подписват споразумения, които слагат край на започналата през 1946 г. война на Франция срещу Виетнам, създава се международна контролна комисия за подготовка на избори в страната.\r\n1940 г.\r\nРумъния се присъединява към Тристранния пакт. \r\nТристраният пакт е договор, сключен сключен на 27 септември 1940 г. за срок от 10 години между Германия, Италия и Япония. Предвижда разделяне на света на зони на влияние. Държавите, подписали Тристрания пакт се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. Към пакта се присъединяват Унгария (20.11.1940 г.), Румъния (23.11.), Словакия (24.11.), България (1.03.1941 г.), Финландия, Испания, Тайланд, Хърватско, Манчжоу-Го, китайското правителство на Ван Цзинвей.\r\n1936 г.\r\nИзлиза първият брой на американското списание “Лайф”. Списанието публикува интервюта, есета, карикатури и снимки. Днес списанието е безплатна притурка към водещи американски вестникарски издания. Заражда се като хумористично списание. За една седмица от него са продадени 13,5 милиона копия. През годините на Втората световна война спианието е толкова популярно, че президентът Труман,  Чърчил и Ген. Макартър публикуват мемоарите си на неговите страници. “Лайф” е първото американско списание илюстровано изцяло с фотографии, като доминира за повече от 40 години.\r\n1923 г.\r\nДжейкъб Шик патентова първата електрическа самобръсначка.\r\nДжейкъб Шик е роден през 1878 г. в Отава, щата Айова. През 1898 г. се записва в армията , служи на Филипините и в Аляска, където поставя военни телеграфски линии. Идеята за електрическата бръсначка се заражда по време на службата му в Аляска, когато започва да изпитва затруднения при бръснене на студено. Първоначалните планове на изобретението представляват бръсначка с подвижен кабел, захранвана от външен мотор. Първоначално производителите, на които изпраща изобретението, го отхвърлят. През 1919 г. напуска армията и се отдава напълно на разработването на електрическата самобръсначка. За прехрана започва да бръсне със изобретенията си. Първият модел е пуснат на пазара през 1926 г. и създава собствена компания. Компанията Шик е присъединена към “Филипс” през 1979 г.\r\n1920 г.\r\nВ Москва е основана военновъздушната академия “Н. Е. Жуковски”. В нея се подготвят кадри за военни инженери за ВВС, а също така и научно–педагогически кадри. Академията носи името на руския конструктор Николай Егорович Жуковски. \r\nНиколай Егорович Жуковски е руски конструктор, “баща на руската авиация”, проф., член-кореспондент на Петербургската АН (1894 г.). Автор е на повече от 170 труда по теоретична и приложна механика и математика, особено важни в областта на хидродинамиката, аеродинамиката и авиацията. През 1868 г. завършва Математическия факултет на Московския университет, през 1876 г. защитава магистърска дисертация (“Кинематика на флуида”), през 1882 г. – докторска. От 1878 г. е професор по теоретична механика в Московското висше техническо училище, а от 1885 г. – в Московския университет. С група свои ученици създава Централен аерохидродинамичен институт и Военновъздушна академия, които днес носят неговото име.\r\n1914 г.\r\nВ сражение при Бескидах войската на руския ген. Лавър Корнилов взима в плен 1200 австрийци. \r\nЛавър Георгиевич Корнилов е руски офицер, генерал-лейтенант (1917 г.). Роден е през 1870 г. Завършва Константиновското пехотно военно училище и Николаевската академия на Генералния щаб (1901 г.). През Първата световна война командва дивизия на Югозападния фронт. През 1916 г. е пленен от австро-унгарската армия, но след известно време успява да избяга. През юли–август 1917 г. е върховен главнокомандващ на въоръжените сили на Русия. След октомври 1917 г. заминава в Южна Русия, където организира Доброволческата армия за борба с болшевизма. Загива в първите дни на Гражданската война от случаен снаряд (31 август 1918 г.) при щурма на Екатеринодар. Замества го ген.-лейтенат А. И. Деникин. Червените изкопават тялото му от гроба и се гаврят с него, след което го изгарят. През 1991 г. на мястото е поставен паметник. Умира през 1918 г.\r\n1910 г.\r\nВ Лондон е обесен Х. Крипен. Той е първият престъпник в света, заловен благодарение на употребата на радиото.\r\n1906 г.\r\nОперният певец Енрико Карузо е обвинен в сексуално посегателство. \r\nЕнрико Карузо е италиански певец, тенор. Роден е през 1873 г. Като дете пее в църковен хор. Започва да учи пеене (от 1891 г.) при музикалния педагог Г. Верджине. Дебютира в неаполския театър “Нуово” (1894 г.), след което пее в много италиански оперни театри (1894-1898 г.). Солист е в Миланската “Ла Скала” (1900-1901 г.), солист на нюйоркския театър “Метрополитен опера” (1903-1920 г.). Енрико Карузо е един от най-известните певци в света. Изпълнява: Херцога, Манрико, Радамес (“Риголето”, “Трубадур”, “Аида” от Верди), Неморино (“Любовен елексир” от Доницети), Фауст (“Мефистофел” от Бойто), Канио (“Палячи” от Леонкавало), Туриду (“Селска чест” на Маскани), Рудолф, Каварадоси, де Грийо (“Бохеми”, “Тоска”, “Манон Леско” от Пучини), Дон Хозе (“Кармен” от Бизе), Лионел (“Марта” от Фр. Фон Флотов). Умира на 2 август 1921 г.\r\n1906 г.\r\nЛидерът на американското мормонско движение Джоузеф Смит е обвинен в полигамия.\r\nДжоузеф Смит е американски мормонски лидер, основател на Христовата Църква на Светците от последния ден. Той твърди, че през 1827 г. изкопава златни скрижали със свещени писания, които превежда. Преводът им е публикуван като “Книгата на Мормоните” през 1830 г. Той основава своята църква през 1830 г. във Файет, Ню Йорк, но поради враждебността на жителите на града я премества в Къртленд, Охайо. През 1844 г. се кандидатира за президент. Смит и брат му Хайръм са арестувани по обвинения в заговор и предателство. На 27 юни 1844 г. двамата са убити от разярената тълпа.\r\n1889 г.\r\nИнсталиран е първият джубокс (jukebox) в Пале Ройал в Сан Франциско, Калифорния. По това време “juke” означава къща за развлечение или такава с лоша слава. Устройството е резработено от Луис Глас и се състои от метален фонограф на Едисон с четири тръби възпроизвеждащи звук. За всяка тръба има по един процеп за монети от по 5 цента, за които клиентът получава няколко минути музика. За 6 месеца уредът носи печалба от 1000 долара.\r\n1877 г.\r\nСАЩ плаща на Канада 5,5 милиона долара за правото на риболов и коробоплаване по река Св. Лорънс.\r\nРеката Свети Лорънс е голяма водна артерия, пресичаща територията на САЩ и Канада. Тя съединява Великите езера и Атлантическия океан. Дължината на реката е 1197 км.\r\n1873 г.\r\nВ Северния Атлантик, на път за Европа след сблъсък с английския платноход “Лох Ърн” потъва френският лайнер “Вил де Гавр” (Ville du Havre). В резултат на това загиват 230 души. До днес останките на кораба не са открити.\r\n1852 г.\r\nВ Англия са въведени първите пощенски кутии.\r\n1815 г.\r\nВ Монреал са поставени първите улични фенери в Канада. \r\nМонреал е град в Канада, разположен на река. Св. Лаврентий. Население - 980 000 жители, с предградията - 2 800 000 жители. Морско пристанище, главно за износ на зърно. Две международни летища. Най-големият промишлен и търговско-финансов център на страната. Основан е през 1642 г. като финансова фактория и форт на мястото на индианското селище Хочелага. Запазени са архитектурни паметници от ХVII-ХVIII в. През 1976 г. е домакин на ХХI-вите Олимпийски игри.\r\n1793 г.\r\nГрадската комуна на Париж закрива всички църкви в града. Започва да спонсорира революционната религия, известна като “Култ към разума”. Тази мярка е инициирана от радикалния лидер Пиер Гаспар Шомет (Pierre Gaspard Chaumette) (на снимката) и неговите сподвижници. Този култ се базира на атеизъм в противовес на “Култа към Бог”, основан от Максимилиан Робеспиер.\r\n1700 г.\r\nКлимент XI-ти е избран за папа.\r\nКлимент XI-ти (Джан Франциско Албани) (1649-1721 г.) получава образованието си в йезуитския колеж в Рим, след което става доктор по каноническо и гражданско право. Работи продължително време в администрацията на Папската държава. Секретар е на папската канцелария (1687 г.). През 1690 г. е ръкоположен за кардинал. Когато турците обявяват война на Венеция (1714 г.), се опитва да организира съюз на християнските монарси срещу османската опасност (1714 г.), но не успява. Въвежда Празника на непорочното зачатие на Богородица (1708 г.), който се празнува на 8/12 декември.\r\n1492 г.\r\nИспанският крал Фердинанд II Арагонски обявява, че имуществото на испанските евреи принадлежи на короната. \r\nФердинанд II Арагонски (Фердинанд V Католик) (1452 г. – 1516 г.) е крал на Арагон (от 1479 г.), на Сицилия под името Фердинанд II (от 1468 г.), на Кастилия под името Фердинанд V (1479-1504 г.) като съпруг на кастилската кралица Исабела I. Чрез династична уния обединява Арагон и Кастилия, с което поставя началото на единна испанска дъражава. След смъртта на Исабела (1504 г.) е обявен за регент на Кастилия при дъщеря си Хуана Безумната. По време на неговото управление Гранада е възвърната от арабите (1492 г.). Чрез Барселонския договор с френския крал присъединява към Испания Русильон и Сирдан (1493 г.); завоюва Горна Навара (1512). По време на Италианските войни (1494-1559 г.) през 1509 г. завладява Неаполитанското кралство, където става крал под името Фердинанд III. Стреми се да наложи абсолютизма, като централизира държавния апарат, ограничава правата на едрите феодали и привилегиите на градовете; води активна прокатолическа политика; заедно с Изабела I учредяват съд на Инквизицията в Кастилия (1480 г.), издават указ за изгонване на евреите (1492 г.), засилват гоненията на маврите, които насилствено покръстват в християнство. По време на управлението на Фердинанд II е открита Америка и е поставено началото на испaнската колонизация.\r\n1248 г.\r\nХристиянската армия завладява Севиля (Испания), която от 712 г. до момента е под арабско владение.На тази дата умират:\r\n1976 г.\r\nУмира Андре Малро – френски писател, изкуствовед, политик, дългогодишен министър на културата при Шарл дьо Гол. В романите си отразява събития, в които лично участва: \"Човешка участ\" - за Гражданската война в Китай 1925-1927 г., \"Надеждата\" - за Гражданската война в Испания 1936 г.-1939 г., \"Ореховите дървета в Алтенбург\" - за Френската съпротива. Автор е и на теоретични съчинения по археология, история на изкуството, антропология - \"Гласовете на мълчанието\".\r\n1826 г.\r\nУмира Йохан Естерт Боде – немски астроном. Боде открива способ за изчисляване на относителните разстояния от планетите до слънцето.\r\n1682 г.\r\nУмира Клод Лорен (К. Желе) – френски художник - живописец и гравьор. Освен пейзажи, рисува и картини с митологични и библейски сюжети (\"Клеопатра слиза в Тарс\", т. н. \"Книга за правдата\" и др.). \r\nПо-известни творби: \"Изглед от пристанището при изгрев\" (30-те гододини на ХVII в.), \"Пристанището при залез\" (1639 г.), \"Ден\" (1661 г.), \"Вечер\" (1663 г.), \"Утро\" (1666 г.), \"Нощ\" (1672 г.) и други.\r\n1572 г.\r\nУмира Анджело Бронзино (Аньоло ди Козимо ди Мариано) - италиански художник, представител на флорентинския маниеризъм. Ученик е на Понтормо, стилът му е повлиян от Микеланджело. Негови творби са \"Портрет на юноша\" ( 1535-1537 г.); \"Портрети на Козимо I” (1545 г.), \"Портрет на Елена Теледска и сина й” (около 1545 г.) и др. Рисува и картини на религиозни и митологични теми (\"Алегория\", 1542-1545 г.) с усложнена композиция. След 1548 г. изпълнява редица фрески в Палацо Векио във Флоренция.\r\n1263 г.\r\nУмира Александър Невски - руски национален герой и светец. \r\nАлександър Невски е велик княз на Владимирско-Суздалското княжество от 1252 до 1263 г. Роден е около 1220 г. Смятан е за една от най-важните фигури на средновековна Русия. Провежда политика на сближаване със Златната орда и фаворизиране на Източноправославната църква в противовес на европейското влияние. Той нанася две тежки поражения на католическите сили - на 15 юли 1240 г. срещу шведите в битката на река Нева и на 5 април 1242 г. срещу тевтонците в битката на Чудското езеро.На тази дата са родени:\r\n1935 г.\r\nРоден е Владислав Николаевич Волков – руски летец космонавт, 2 пъти герой на СССР (1969 г. и 1971 г.). Завършва Московския авиационен институт (1959 г.) и работи в конструкторско бюро. Присъединява се към отряда на космонавтите през 1966 г. От 12 до 17 октомври 1969 г. лети в Космоса на борда на кораба спътник \"Союз-7\" като бординженер (заедно с А. В. Филипченко и В. В. Горбатко). Като бординженер е включен в състава на екипажа на космическия кораб \"Союз-11\", изведен в орбита на 6 юни 1971 г. На 7 юни 1971 г. \"Союз-11\" се скачва с научната станция \"Салют\". След завършване на програмата на полета на 30 юни 1971 г. при завръщането на Земята членовете на екипажа на космическия кораб \"Союз-11\" загиват. Волков е погребан в Кремълската стена на Червения площад в Москва.\r\n1908 г.\r\nРоден е Николай Носов - руски детски писател. Литературния си дебют прави през 1938 г. – един от неговите детски разкази е публикуван в сп. Мурзилка. Николай Носов е автор на трилогията: Незнайко – Приключенията на Незнайко и неговите приятели, Незнайко в Слънчевия град и Незнайко на Луната, по които има създадени анимационни филми.\r\n1896 г.\r\nРоден е Клемент Готвалд – чехословашки държавник. Един от основателите на Комунитсическата партия на Чехословакия. През 1922-1925 г. е редактор  на вестниците \"Правда худоби\" (\"Pravda chudoby\") и \"Глас лиду\" (\"Hlas lidu\"). От 1925 г. е член на ЦК и на Политбюро на КП. На V-ти конгрес на КПЧ (1929 г.) е избран за генерален секретар на ЦК, а през 1945 г. - за председател на КПЧ. От 1928 г. е член на ИККИ, а от 1943 г. секретар на ИККИ. През 1938 г. пристига в Москва, където оглавява Задграничното ръководство на КПЧ. Влиза в състава на първото правителство на Националния фронт в Кошице (4.04.1945 г.) като зам.-председател. През 1946 г. оглавява Коалиционното правителство на Чехословакия. След Февруарските събития (1948 г.) съставя ново правителство. От 14 юни 1948 г. е президент на Чехословашката република. Провежда политика на сближаване със СССР.\r\n1887 г.\r\nРоден е Борис Карлоф (псевдоним на Уйлям Хенри Прат) британски киноактьор. През 1931 г. участва в заснемането на филма “Франкенщайн”.\r\n1837 г.\r\nРоден е Йохан Дитрих ван дер Ваалс – холандски физик. Професор в Амстердамския университет (1877 г. - 1907 г.). Извежда уравнение за непрекъснатостта на газообразното и течното състояние на веществото, носещо неговото име. Има съществен принос в термодинамичната теория на капилярните явления. Лауреат е на Нобелова награда за физика (1910 г.) Йохан Дитрих ван дер Ваалс умира през 1923 г.\r\n1804 г.\r\nРоден е Франклин Пиърс – американски политик, президент на САЩ от 1853 г. до 1857 г. Пиърс завършва Боудуин колидж през 1824 г. Сенатор е от 1837 г. Участва в Мексиканската война (1847 г.). През 1852 г. печели президентската кампания срещу У. Скот. Франклин Пиърс умира през 1869 г.\r\n902 г.\r\nРоден е Отон I крал на Германия от 936 г., представител на Саксонската династия германски крале. След завземането на Северна и Средна Италия през 962 г. основава Свещената Римска империя и става император. Чрез така наречената “епископална политика” укрепва властта си над църквата. Отон Първи прави опит да подчини Паптството и предприема няколко похода в Италия. Завоюва Северна и Средна Италия. Основава епископства по река Лаба /днес Елба/. През 973 година присъединява Лотарингия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.11.23", "title": "Денят 23 ноември в световната история"}
{"url": "http://www.focus-news.net/news/2017/11/23/2459878/xinhua-v-balgariya-shte-bade-ustanoven-kitaysko-tsentralno-i-iztochnoevropeyski-tink-tank-za-transportna-infrastruktura.html", "text": "Подписан е меморандум за установяването на китайско-централно-и-източноевропейски център за изучаване на изграждането на транспортна инфраструктура и инвестиционно сътрудничество, предава  Xinhua.\r\nПредставители на 11 китайски и български организации като базирания в София Университет по транспорт, Българската компания за железопътна инфраструктура, китайския Технически университет в град Нингбо, както и Секретариатът за сътрудничество между Китай и страните от Централна и Източна Европа подписаха документа за установяването на центъра. „Организацията ще действа като „тинк-танк“, специализиран в консултационни услуги в сферата на транспортната инфраструктура за страните от Централна и Източна Европа“, съобщи ректорът на Университет за транспорт Даниела Тодорова. \r\nМеждувременно Ван Явей, директор на отдел връзки с обществеността в общината на град Нингбо, важен пристанищен и индустриален център в Източен Китай, заяви, че центърът ще се превърне във важна платформа за засилването и разширяването на сътрудничеството в инвестициите между града и българския бизнес, както и за китайско-българското сътрудничество като цяло. \r\nЗаместник-министърът на България на транспорта Велик Занчев заяви, че установяването на центъра е нова крачка в развитието на отношенията между Китай и България.  Виктор Турмаков", "date": "2017.11.23", "title": "Xinhua: В България ще бъде установен китайско-централно-и-източноевропейски „тинк-танк“ за транспортна инфраструктура"}
{"url": "http://www.focus-news.net/news/2017/11/23/2459879/pregled-na-osnovnite-temi-v-dobrudzhanskiya-pechat.html", "text": "„Русгеоком“ наема 251 000 дка в Генералтошевско заради газа“, съобщава челото на вестник „Нова добруджанска трибуна“. Персонални писма до земеделски производители и арендатори отново са разбунили духовете в района. Писмата са получени на 14 ноември с молба за отдаване на земя под наем. Обяснено е в писмата, че фирмата възнамерява да изгради и ползва временно 7 сондажни площадки. Те попадат в селата Рогозина, Калина, Спасово, Чернооково и Сърнино. „ВиК-Добрич отваря вратите си за граждани“, съобщава изданието. Решението е взето на среща на общинския ръководител на ПП ГЕРБ зам. областен управител на Добрич Красимир Николов и изпълнителния директор на водното дружество инж. Тодор Гикински. В сряда в часовете между 11.00 и 13.00 добруджанци ще могат да поставят своите искания и въпроси. Тема от региона – „Одобрен е първият проект на Община Тервел по новата програма за развитие на селските райони“. На 13 ноември е подписан договор за безвъзмездна финансова помощ. Ще бъдат рехабилитирани улици в град Тервел и в селата Жегларци и Честименско. Друг одобрен на общината проект, чакащ финансиране, е за обновяване на водопровод в селата Зърнево, Нова Камена и Безмер. \r\n„Активна кампания за референдума против добива на газ провеждат в Генералтошевско“, съобщава на първа страница другият регионален вестник „Добруджанска трибуна“. От три дни представители на Инициативния комитет, организирал гражданските протести, е по селата в добруджанската община за среща с хората по темата. Досега са посетени 13 населени места, Референдумът е насрочен за 17 декември, до момента няма регистрирани инициативни комитети, които да подкрепят идеята за добив на газ в региона на Тошево. При ниски температури през зимата приютяват бездомни в къща в Добрич, съобщава изданието. Дейността е подкрепена от Община град Добрич и ОС на БЧК. Къщата се намира по ул. „Иван Пенаков“ 10. В града съществуват и два приюта за бездомни хора – в църквата „Св. Троица“ и към Фондация „Ръка за помощ“. От спортната страница – „Добруджа 07“ чака решение от Националната волейболна лига за отлагане на предстоящата домакинска среща с „Хебър“ – Пазарджик. Двубоят е от IX кръг на Суперлигата при мъжете.", "date": "2017.11.23", "title": "Преглед на основните теми в добруджанския печат"}
{"url": "http://www.focus-news.net/news/2017/11/23/2459880/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София след редовната света литургия от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.11.23", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/11/23/2459881/plyus-info-makedoniya-v-harvatiya-e-zadarzhan-balgarin-shofiral-s-240-kmch.html", "text": "Български гражданин на 40-годишна възраст е глобен с 400 евро и е наказан със забрана да шофира на територията на страната за една година, след като е бил задържан в Хърватия, движейки се на пътя с 240 км/ч, предава македонската медия „Плюс Инфо“.\r\n„Българският гражданин е задържан на 22 ноември на пътя Загреб-Липовац с автомобил „Мерцедес“ с българска регистрация. Той е шофирал със скорост 240 км/ч“, съобщава хърватската полиция. Виктор Турмаков", "date": "2017.11.23", "title": "„Плюс Инфо“ (Македония): В Хърватия е задържан българин, шофирал с 240 км/ч"}
{"url": "http://www.focus-news.net/news/2017/11/23/2459882/sluzhitelite-na-zatvorite-organizirat-protesti-v-tsyalata-strana.html", "text": "Служителите на затворите организират протести в цялата страна, съобщиха от синдиката им. След като служителите на затворите в няколко областни града на събрания пред затворите вече изразиха недоволството си срещу ниските заплати в сектора, предстоят още протести в страната. Решения за протести със събрания на открито вече са взети от всички структури на Синдиката на служителите в затворите в България. В изпратени съобщения до УС на Синдиката на служителите в затворите в България структурите на организацията в Пловдив, Сливен, Ловеч, Бобов дол, Белене и Бойчиновци информират за насрочени дати на недоволство пред затворите, както следва:23 ноември\r\nБелене – 08.30 часа.\r\nПловдив – 09.00 часа.\r\nБойчиновци – 09.00 часа.\r\nЛовеч – 11.00 часа.27 ноември\r\nБобов Дол – 09.00 часа.28 ноември\r\nСливен – 12.00 часа.\r\nИсканията остават непроменени и се отнасят до настояване за финансово и кадрово обезпечаване на дейността на ГД „Изпълнение на наказанията” и ГД „Охрана”, обезпечаване на необходимите средства за увеличение на заплатите на персонала, придружаващите допълнителни плащания с постоянен характер и други възнаграждения и плащания за персонала, равностойни на служителите на МВР.\r\nСпоред синдиката отговор от страна на институциите по поставените искания все още няма. След приключване на протестите по места УС ще вземе решение за продължаване на протестната кампания под други законни форми на недоволство.", "date": "2017.11.23", "title": "Служителите на затворите организират протести в цялата страна"}
{"url": "http://www.focus-news.net/news/2017/11/23/2459883/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на водоснабдителното дружество.\r\nВъв връзка с монтаж на спирателен кран на ул. „Кап. Васил Данаджиев“, жк. „Люлин“ 5 се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бл. 516, бл. 517, бл. 518, бл. 521, ул. 502. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 521.\r\nВъв връзка с извършване на ремонтни дейности на ул. „Врана“, жк. „Банишора“ се налага спиране на водоподаването от 9:30 до 16:30 часа на клиентите на „Софийска вода”, живеещи в района на: ул. „Враня“ от ул. „Шумен“ до ул. „Алдомировска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шумен“ ъгъла с ул. „Враня“.\r\nВъв връзка с подмяна на сградно водопроводно отклонение на ул. „Средна гора“, Център, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Средна гора“ от ул. „Цар Симеон“ до ул. „Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Цар Симеон“ ъгъла с ул. „Средна гора“.\r\nОт 23:00 часа днес до 06:00 часа на 24 ноември 2017 г., във връзка с подмяна на спирателен кран на ул. „Оборище\", кв. „Подуяне“ се налага спиране на водоподаването на клиентите на „Софийска вода”, живеещи в района на: ул. „Оборище“ от бул. „Евлоги и Христо Георгиеви“ до ул. „Васил Друмев“; ул. „Оборище “, ул. „Мърфи“, ул. „Русалка“, ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул.“Алеко Константинов“ .\r\nВъв връзка с монтаж на спирателни кранове на ул. „Есенни мотиви“, вилна зона „Косанин дол“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Попов извор“, ул. „Забел“, ул. „Карачаир“, ул. „Пепелив рид“, ул. „Мразовец“, ул. „Любелия“ и комплекс „Бяла черква“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред комплекс „Бяла черква“.\r\nВъв връзка с изграждане на сградно водопроводно отклонение на ул. „Огюст Дозон“, вилна зона „Симеоново – Драгалевци“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Проф. Борис Йоцов“ – от №25 до №39; ул. „Огюст Дозон“ от ул. “Проф. Борис Йоцов“ до ул. „Георги Заркин“; ул. „Шарколия“ от №4 до ул. „Огюст Дозон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Проф. Борис Йоцов“ ъгъла с ул. „Огюст Дозон“.\r\nВъв връзка с подмяна на сградно водопроводно отклонение на ул. 2, кв. „Враждебна“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. 2 от ул. 61 до бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.2 №3.\r\nВъв връзка с подмяна на сградно водопроводно отклонение на ул. „Вела Чорбова“, кв. „Орландовци“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. \"Вела Чорбова\" от ул. \"Арда\" до ул. \"Училищна\"; ул. \"Кестен\" от ул. \"Магда Петканова\" до ул. \"Вела Чорбова\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вела Чорбова“ ъгъла с ул. „Кестен“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/23/2459884/burgas-velosipedist-e-bil-blasnat-ot-lek-avtomobil-v-selo-slavyantsi.html", "text": "Велосипедист е бил блъснат от лек автомобил в село Славянци. Това съобщиха от пресцентъра на ОДМВР-Бургас. Сигналът за инцидента е подаден вчера около 17.15 часа. Катастрофата е стнаала на ул. „Георги Димитров“ в с. Славянци, общ. Сунгурларе, поради движение с несъобразена скорост с атмосферните условия, състоянието на пътя и интензивността на движението, лек автомобил „Митцубиши Паджеро Пинин“ с ямболска регистрация блъска отзад, движещия се велосипедист. Колата е била управлявана от 34-годишен мъж от с. Градец, общ. Котел, обл. Сливен. Пострадалият велосипедист е на 56 години от с. Славянци, общ. Сунгурларе. Той е с контузии по главата, счупен нос и фрактура на лявата ръка, без опасност за живота. Настанен е за лечение в УМБАЛ - Бургас.", "date": "2017.11.23", "title": "Бургас: Велосипедист е бил блъснат от лек автомобил в село Славянци"}
{"url": "http://www.focus-news.net/news/2017/11/23/2459885/mvr-dvama-dushi-sa-zaginali-a-17-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 17 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 15 тежки пътнотранспортни произшествия. Двама от пострадалите са с опасност за живота. В София са регистрирани 58 леки и 5 тежки катастрофи, при които са пострадали 6 души.", "date": "2017.11.23", "title": "МВР: Двама души са загинали, а 17 са пострадали при катастрофи в страната през изминалото денонощие"}
{"url": "http://www.focus-news.net/news/2017/11/23/2459886/blagoevgrad-kontsert-s-uchastieto-na-italianskiya-tsigular-i-dirigent-paolo-gidoni-shte-se-provede-v-gradskata-hudozhestvena-galeriya.html", "text": "Италианският цигулар и диригент Паоло Гидони и Камерна опера изнесат концерт в Градската художествена галерия в Благоевград. Началото на концерта ще бъде от 18.00 часа днес. Това съобщиха от пресцентъра на Община Благоевград. Заедно с италианския цигулар пред благоевградската публика ще излезе и Даниела Георгиева на контрабас. Концертмайстор е Милослава Йорданова. Жители и гости на Благоевград ще имат възможност да чуят „Симфония № 5“ от Роберт Шуман, „Дуо кончертанте за цигулка и контрабас“ от Джовани Ботезини, „Симфония №10 за щрайх“ от Феликс Менделсон Бартолди  и „Концерт за цигулка“ от Роберт Шуман. \r\nКонцертът продължава традицията на доброто партньорство между две изкуства. Камерна опера обещава още изненади до края на годината за почитателите на класическата музика, съчетана с модерни елементи.", "date": "2017.11.23", "title": "Благоевград: Концерт с участието на Италианския цигулар и диригент Паоло Гидони ще се проведе в Градската художествена галерия"}
{"url": "http://www.focus-news.net/news/2017/11/23/2459887/ria-novosti-ruskoto-ministerstvo-na-otbranata-saobshti-che-skoro-zapadniyat-bryag-na-efrat-shte-bade-osvoboden-ot-islyamska-darzhava.html", "text": "Руското министерство на отбраната съобщи, че в най-скоро време западният бряг на река Ефрат в ще бъде напълно освободен, което ще позволи да бъде приключена операцията по разгрома на останките на „Ислямска държава“ в Източна Сирия, предава  РИА Новости.\r\nОт министерството съобщават, че правителствената сирийска армия след освобождаването на град Абу Кемал при подкрепата на руските въздушно-космически сили преследва и унищожава терористите в района на долината на Ефрат и развиват настъпление покрай западния бряг на реката. \r\nПодразделенията на сирийската армия под командването на ген. Хасан Сухел за последното денонощие са освободили от „Ислямска държава“ град Ел Края.  Виктор Турмаков", "date": "2017.11.23", "title": "РИА Новости: Руското министерство на отбраната съобщи, че скоро западният бряг на Ефрат ще бъде освободен от „Ислямска държава“"}
{"url": "http://www.focus-news.net/news/2017/11/23/2459888/komisar-boyko-ranovski-agresivnite-shofyori-shte-badat-prizovavani-v-rayonnoto-upravlenie-i-shte-im-bade-pravena-palna-proverka.html", "text": "Агресивните водачи ще бъдат призовавани в районното и ще им бъде правена пълна проверка. Това е една от мерките, които се вземат от страна на \"Пътна полиция\", за да се намали черната статистиката на пътя. Това каза в предаването \"Денят започва\" по БНТ комисар Бойко Рановски - началник на \"Пътна полиция\". По думите му, два пъти повече в сравнение с миналата година са заловените с наркотици зад волана. „Усилията на органите на реда са насочени предимно към превенция на безразсъдното шофиране, защото неправилното изпреварване и превишената скорост остават основните причини за произшествията на пътя. За целта ще бъдат поставени още камери на пътя. Всеки може да подаде сигнал на телефон 112, ако стене свидетел на агресивно поведение на пътя“, коментира комисар Рановски. Според него, неправилното изпреварване, навлизането в лентата за насрещно движение и превишената скорост са основните причини за възникване на тези тежки пътно-транспортни произшествия през последните дни от 16 ноември насам.\r\n„Няма толкова много полицаи и всички участници в движението трябва да разберат, че МВР не е единствената институция, която може да влияе на пътно-транспортната обстановка обстановка в страната. МВР е част от институциите, които влияят, но не всичко в МВР. Контролните органи не са само в МВР, има такива в ИА \"Автомобилна администрация\", има в АПИ, така че не сме единствените, които да повлияем на тази тежка пътнотранспортна обстановка“, допълни той и уточни, че те са един основен фактор, който може да повлияе чрез контрола, но няма как на всеки завой, на всеки километър, на всеки участък, където стават тежки катастрофи, да има постоянно полицейско присъствие. „Това, което ние предприемаме, с контрола, който осъществяваме, с това, че налагаме близо 1 млн. санкции годишно ние вършим дейност, която влияе на водачите, но не сме единствените, които можем да им повлияем“, подчерта Рановски. По думите му статистиката показва, че 96% от катастрофите стават по вина на водачите. „Основният фактор, който влияе на пътно-транспортната обстановка това е поведението на водача на пътя, но то се изгражда през годините преди той да е станал водач. След това стигаме до обучението, което не е на необходимото ниво - има и хора, които не ги обучават както трябва. Предлагат се шофьорски курсове за 300 лв., което е нереална цена, за да се проведе курс по всички правила и изисквания. Това са курсове, които се провеждат фиктивно и тези хора излизат необучени. След това излизат на пътя и се вижда какво се случва“, допълни той и уточни, че в момента разполагат с 24 стационарни и 148 мобилни камери. „Има сключен договор за доставка на нови 28 преносими камери. Текат сроковете за тази доставка и се надяват преди Нова година да бъдат доставени и да бъдат пуснати в употреба. Текат и процедури за допълнителни 56 преносими и 15 стационарни камери“, каза още комисар Бойко Рановски.", "date": "2017.11.23", "title": "Комисар Бойко Рановски: Агресивните шофьори ще бъдат призовавани в районното управление и ще им бъде правена пълна проверка"}
{"url": "http://www.focus-news.net/news/2017/11/23/2459889/pazardzhik-okrazhniyat-sad-shte-zasedava-po-delo-sreshtu-mazh-obvinen-v-lihvarstvo.html", "text": "Окръжният съд в Пазарджик ще гледа дело за лихварство, съобщиха от пресцентъра на съда. Делото е образувано по обвинителен акт на Окръжна прокуратура – Пазарджик. Срещу мъж е повдигнато обвинение за това, че за периода юни 2003 – юни 2010 г. във Велинград е извършвал банкови сделки, без съответното разрешително. Отпускал е парични заеми срещу лихви на 284 лица като дадените заеми са 295 958 лв., а върнатите лихви са общо 646 241.26 лв. Началото на съдебното заседание е в 9.30 часа, съдия-докладчик е Коста Стоянов.", "date": "2017.11.23", "title": "Пазарджик: Окръжният съд ще заседава по дело срещу мъж, обвинен в лихварство"}
{"url": "http://www.focus-news.net/news/2017/11/23/2459890/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в Пловдив ще проведат приемни с граждани, съобщиха от пресцентъра на ПП ГЕРБ. Днес ще се проведат приемни с граждани на представители на ГЕРБ в Общински съвет - Пловдив, както следва:\r\n- Петър Попов - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\n- Ясен Михайлов - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\n- Гошо Къчков - от 17:30 до 19:00 часа в офиса на ГЕРБ в район „Северен” на бул. ”Марица” №91. \r\n- Пенчо Малинов - от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nВеселин Маневски - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.11.23", "title": "Пловдив: Общинските съветници от  ГЕРБ организират приемни за граждани"}
{"url": "http://www.focus-news.net/news/2017/11/23/2459891/daily-sabah-mezhdunarodniyat-tribunal-osadi-kasapina-ot-bosna-ratko-mladich-na-dozhivoten-zatvor.html", "text": "Международния трибунал на ООН в Хага призна за виновен бившия военен командир на босненските сърби Ратко Младич за геноцид и престъпления срещу човечеството за организирането на кланета и етнически прочиствания по време на войната в Босна  и Херцеговина и го осъди на доживотен затвор, коментира турският вестник  Daily Sabah.\r\n74-годишният Младич бе изведен от съдебната зала минути преди присъдата, крещейки, че „всичко това е лъжа“. Международният трибунал призна Младич за виновен по 10 от 11 обвинения, включително за убийството на 8000 мъже и момчета мюсюлмани в Сребреница и за обсадата на Сараево. \r\n„Извършените престъпления са сред най-злите познати на човечеството и включват геноцид и изтребление“, заяви главният съдия Алфонс Орие. „Мнозина от тези мъже и момчета са били обиждани, заплашвани,  карани да пеят сръбски песни и пребивани, докато са чакали екзекуцията си“, добави той.\r\n Младич  отрича вина и се очаква да обжалва присъдата. Междувременно семействата на босненските жертви съобщиха, че са „частично задоволени от присъдата“. \r\nВ Женева директорът на бюрото за човешки права на ООН Зеид Раад ал Хюсеин нарече Младич „въплъщение на злото“ и заяви, че присъдата му след 16 години укриване от закона и четири години съдебен процес е „временна победа за правосъдието“. \r\nБосненският министър-председател Денис Звиздич заяви, че се надява, че „тези, които все още призовават за нови разделения и конфликти, сега внимателно ще прочетат издадената присъда в случай, че все още не са готови да се изправят срещу миналото си“.  Виктор Турмаков", "date": "2017.11.23", "title": "Daily Sabah: Международният трибунал осъди „Касапина от Босна“ Ратко Младич на доживотен затвор"}
{"url": "http://www.focus-news.net/news/2017/11/23/2459892/stara-zagora-predsedatelyat-na-obshtinskiya-savet-tanyo-braykov-shte-dade-preskonferentsiya.html", "text": "Председателят на Общинския съвет – Стара Загора Таньо Брайков ще даде пресконференция днес, съобщиха от пресцентъра на Общината. Събитието ще се проведе в зала 203 на Общината от 10.00 часа. Темата е предстоящото редовно заседание на Общинския съвет.", "date": "2017.11.23", "title": "Стара Загора: Председателят на Общинския съвет Таньо Брайков ще даде пресконференция"}
{"url": "http://www.focus-news.net/news/2017/11/23/2459893/blagoevgrad-trima-mladezhi-sa-v-bolnitsa-sled-fizicheska-samorazprava-v-grada.html", "text": "Трима младежи са в болница след физическа саморазправа в града. Това съобщиха от ОДМВР - Благоевград. Около 05.49 часа тази сутрин е получен сигнал от ЦСМП - Благоевград за постъпили за оказване на медицинска помощ трима мъже. От пристигналите на място полицейски служители е установено, че в резултат на физическа саморазправа между няколко лица са пострадали 25-годишен мъж от село Скрът, 21-годишен мъж от Велинград и 22-годишен мъж от Луковит. Двама от пострадалите са с прободни рани в областта на корема, а един с прободна рана в областта на крака. Лицата са настанени за лечение в МБАЛ - Благоевград, като по първоначална информация няма опасност за живота им. Работата по установяване на участниците в инцидента и причините за него продължава.", "date": "2017.11.23", "title": "Благоевград: Трима младежи са в болница след физическа саморазправа в града"}
{"url": "http://www.focus-news.net/news/2017/11/23/2459894/kyustendil-do-200-metra-e-namalena-vidimostta-na-mesta-v-oblastta-zaradi-magla.html", "text": "До 200 метра е намалена видимостта на места в областта заради мъгла. Това съобщи за Радио „Фокус” – Кюстендил дежурният в Областно пътно управление – Кюстендил. Подготвителни дейности за зимния сезон се извършват по пътя в Осоговска планина. До 24 ноември се извършва подравняване на банкети и почистване на крайпътни окопи в участъка от „Студен кладенец” до хижа „Осогово”. Водачите трябва да се движат с повишено внимание. Извършва се аварийно укрепване на участък от пътя Рилски манастир – Кирилова поляна. Поради тази причина движението се осъществява двупосочно в едната лента. В участъка скоростта на движение е ограничена до 30 км/час. Срокът за действие на временната организация на движение е 15 декември. Ремонтни дейности се  извършват по пътя между селата Горна Козница и Мала Фуча. Там движението в участъците в ремонт се извършва само в едната лента. До 15 декември в участъците се извършва ремонт на асфалтовата настилка, почистване и попълване на пътни банкети. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 30 ноември. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 30 ноември. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.11.23", "title": "Кюстендил: До 200 метра е намалена видимостта на места в областта заради мъгла"}
{"url": "http://www.focus-news.net/news/2017/11/23/2459895/euobserver-donald-tusk-potvardi-che-sreshtata-na-visoko-ravnishte-na-es-za-evroto-prez-dekemvri-shte-se-sastoi.html", "text": "Председателят на Съвета на ЕС Доналд Туск разсея съмненията дали планираната за декември среща на високо равнище на Съюза, посветена на Еврото ще се състои, предава  EUObserver.\r\n„Нека бъда ясен: срещата на високо равнище за еврото ще се състои“, заяви Туск, използвайки профила си в социалната мрежа „Туитър“, разсейвайки притесненията, че политическата криза в Германия ще блокира политическите обсъждания и решения на равнище ЕС. „Трябва да обсъдим как и накъде да се придвижим по Икономическия и паричен съюз на ЕС и по Банковия съюз“, добави той.  Виктор Турмаков", "date": "2017.11.23", "title": "EUObserver: Доналд Туск потвърди, че срещата на високо равнище на ЕС за еврото през декември ще се състои"}
{"url": "http://www.focus-news.net/news/2017/11/23/2459896/pazardzhik-zhiteli-na-grada-shte-protestirat-v-znak-na-nedovolstvo-ot-upravlenieto-na-obshtinata.html", "text": "Организираме граждански протест днес срещу порочното управление на Община Пазарджик. Това каза за Радио „Фокус“ – Пазарджик Костадин Деянов, един от организаторите на протеста. Той обясни, че участниците в протеста ще застанат в пешеходната зона до сградата на Общината, за да не затрудняват движението по главния булевард „България“, тъй като акцията е насрочена за 16.00 часа. „Ще носим плакати с въпросите, които искаме да зададем, няма да има никакви партийни послания. Основните въпроси, които задаваме, са свързани с ремонта на бул. „Александър Стамболийски“. Питаме защо цените във фактурата за ремонта са два пъти по-високи от пазарните. Как е избрана фирмата изпълнител, след като предлага такива цени. Другият ни въпрос е как се дават паркинги в Пазарджик на концесия за 35 години, както този зад болница „Здраве“, за смешни цени. Би било много по-изгодно за Общината да вложи 25 - 30 хиляди лева, за да го оправи и стопанисва и да получава пари, които много бързо ще изплатят вложените за тази инвестиция. Третият ни въпрос е за сметището край Пазарджик“, посочи Деянов. Той обясни, че в сметката за рекултивация трябва да има 7 милиона лева, а тя е празна. „Докато не постъпят тези пари, тази рекултивация не може да започне. Оказва се, че трябва да се използва нов кредит, за да се осигурят. За това въпросът ни е къде са парите, които сме дали, а те са изчезнали“, каза Деянов. Той уточни, че очакванията са на протеста да се съберат около 100 души. „Няма да има партийни символи и послания, протестът ни е граждански и всеки, който иска да зададе своя въпрос, може да го направи, като дойде пред сградата на Община Пазарджик в 16.00 часа“, каза още Костадин Деянов.\r\nВаня НИКОЛОВА", "date": "2017.11.23", "title": "Пазарджик: Жители на града ще протестират в знак на недоволство от управлението на Общината"}
{"url": "http://www.focus-news.net/news/2017/11/23/2459897/pregled-na-osnovnite-temi-v-starozagorskiya-pechat.html", "text": "\"Молитва за Стара Загора\" е номинирана за Събитие на годината '2017“ е водещо заглавие на вестник „Старозагорски новини“. Уникалният светлинен и звуков спектакъл \"Молитва за Стара Загора\", организиран от Община Стара Загора по повод отбелязването на 140 години от саможертвата на бранителите на Стара Загора, е номиниран от Министерството на културата за Събитие на 2017 година в категорията \"Туристическо събитие\". Медията припомня, че спектакълът бе представен на 31 юли тази година, когато в присъствието на над 30 хиляди души Негово Високопреосвещенство митрополит Киприан произнесе молитва за града и неговите жители на Мемориалния комплекс \"Бранителите на Стара Загора\". С помощта на съвременните визуални техники, невероятен звук и светлина, бе представен един нов тип градски ритуал в памет на загиналите и дадените свидни жертви по пътя към национално освобождение. В автентична среда, на историческия хълм Чадър могила, където са се водили бойните действия преди 140 години с ордите на Сюлейман паша, спектакълът интегрира основните компоненти на посланието, което се съдържа в него - саможертва, традиция и вяра. Подобно съчетание от музика, глас, светлинни ефекти и присъствие, по мащаби и технически параметри се реализира за пръв път в България. За да стане \"Молитва за Стара Загора\" туристическо събитие на годината в класацията на Министерството на туризма, гласуването се извършва на: http://tourismawards.bg/cat/turistichesko-subitie/ до 10 декември. За реален глас ще се отчита само едно заявено желание за кандидатура в дадена категория, направено от едно устройство, уточниха от пресцентъра на Общината. Всички подадени повторно гласове от същия IP адрес ще се регистрират като недействителни. Второто издание на призовете е организирано в 16 категории, които ще представят постигнатото през изтеклата година. Най-много кандидатури има в категорията \"Туристическо събитие\". Там любителите на туризма ще могат да избират между над 30 атрактивни прояви. Министерството на туризма отчита засилен интерес към тазгодишното издание на наградите. Постъпилите кандидатури са повече от миналата година. Наградите ще бъдат връчени на победителите на тържествена церемония на 12 декември в София. \r\n„Рекорд: Старозагорка даде на телефонни измамници 30 000 лв. и 5 000 евро“ е друго заглавие от страниците на ежедневника. 30 000 лв. и 5 000 евро метна през балкона на апартамента си в Стара Загора 45-годишна жена, станала жертва на поредната телефонна измама. Случаят е от 21 ноември, когато за времето от 12:10 до 13 часа старозагорката получила серия от обаждания на домашния и мобилния си телефон. Първоначално тя била заплашена с разстрел и опожаряване на дома ѝ, ако не предаде веднага на изпратен пред апартамента куриер наличните си спестявания и бижута. Веднага след това позвънил \"комисар Петров\", който обстоятелствено ѝ \"разяснил\", че в този момент оперативна група от топкриминалисти е обкръжила изпечени мошеници. За да бъдели обаче те \"заковани\" и образувано бързо производство срещу тях, жената трябвало да предостави временно наличните си пари. Стресирана от развоя на събитията, жената повярвала на \"комисаря\" и метнала през терасата си плик с банкнотите, като вътре сложила и описанието на серийните им номера. Към 14:00 часа жертвата се усетила, че нещата не са според обещанията на криминалиста и се обърнала към Първо РУ \"Полиция\", където подала жалба за измамата. По случая е образувано досъдебно производство за извършено престъпление по чл. 209, ал. 1 от НК. Това на практика е най-голямата сума, хвърляна на ало-измамници в региона през последните месеци, коментират работещите по случая. Те изразяват недоумението си, че сравнително млада дама е повярвала на лъжите. Един от последните такива случаи с хвърлени 12 000 лв. беше на 26 октомври, тогава жертвата бе на 68 години, показва справката в бюлетина на ОДМВР - Стара Загора. По думите на директора на ОД на МВР старши комисар Хаджиев, няма никакво логично обяснение за постъпката на старозагорката след провежданите от много време целенасочени кампании за разясняване на използваните от престъпниците класически схеми за подмамване. За пореден път той припомни, че МВР няма практика да иска финансова помощ, и то кеш, по време на спецакциите си. \r\n„Предложиха старозагорец за зам.-председател на Народното събрание“, пише още изданието. Вчера в деловодството на Народното събрание е внесено предложение от Парламентарната група на ГЕРБ за поста зам.-председател да бъде гласувана кандидатурата на народния представител от Стара Загора Емил Христов. Мястото се оваканти, след като на 17 ноември дотогавашният зам.-председател на парламента Цвета Караянчева от квотата на ГЕРБ бе избрана за председател заради оставката на Димитър Главчев. Кандидатурата на Емил Христов, предложена от ГЕРБ, е единствената. От началото на демократичните промени досега никога представител от Старозагорско не е бил в ръководството на най-висшия орган на Република България. Старозагорският депутат е член на Парламентарната комисия по регионална политика, благоустройство и местно самоуправление и на Комисията по отбрана. Той оглавяваше и Временната комисия за \"Грипените\", която вече приключи своята работа. Преди да бъде избран за народен представител, в продължение на шест години Емил Христов беше председател на Общинския съвет в Стара Загора. Очаква се номинацията му за зам.-председател да бъде гласувана тази сутрин в Народното събрание. Изненади не се очакват, тоест болшинството ще гласува със \"за\". Отсега е известно, че против ще бъдат от БСП. \"С Емил Христов работим заедно за решаване на проблеми, свързани със Стара Загора и областта, но Парламентарната ни група няма на подкрепи кандидатурата\", заяви пред медията ни депутатът от БСП Георги Гьоков. На въпроса ни: \"Защо?\", Гьоков определи: \"Защото е от ГЕРБ. Ние имаме различно виждане от това на ГЕРБ как се ръководи Народното събрание\".", "date": "2017.11.23", "title": "Преглед на основните теми в старозагорския печат"}
{"url": "http://www.focus-news.net/news/2017/11/23/2459898/varna-obshtinskiyat-savetnik-ot-gerb-antoaneta-tsvetkova-organizira-priemna-za-grazhdani.html", "text": "Общинският съветник от ГЕРБ Антоанета Цветкова организира приемна за граждани. Това съобщиха от пресцентъра на ПП ГЕРБ – Варна. Приемното ѝ време ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015. \r\nУтре приемен ден ще има общинският съветник Николай Георгиев.", "date": "2017.11.23", "title": "Варна: Общинският съветник от ГЕРБ Антоанета Цветкова организира приемна за граждани"}
{"url": "http://www.focus-news.net/news/2017/11/23/2459899/emil-hristov-ot-gerb-be-izbran-za-zam-predsedatel-na-parlamenta.html", "text": "Депутатите избраха Емил Христов от ГЕРБ за заместник-председател на Народното събрание, предаде репортер на Агенция „Фокус“. Той бе избран с 123 гласа „за“, 7 „против“ и 48 „въздържал се“. Проекторешението с кандидатурата му бе внесено вчера от председателя на ПГ на ГЕРБ Цветан Цветанов.\r\nЕмил Христов заема мястото на Цвета Караянчева като зам.-председател на парламента. Тя бе избрана за председател на НС след оставката на Димитър Главчев. Оставката му дойде след като отстрани от пленарно заседание лидера на БСП Корнелия Нинова и депутата Антон Кутев. От опозицията внесоха искане за оставката му, която Главчев даде.Той остана депутат в 44-тото НС и стана член на комисиите по външна политика и бюджет и финанси.  \r\nЕмил Христов бе председател на временната комисия за процедурата по придобиване на нов боен самолет. \r\nБиляна ИВАНОВА", "date": "2017.11.23", "title": "Емил Христов от ГЕРБ бе избран за зам.-председател на парламента"}
{"url": "http://www.focus-news.net/news/2017/11/23/2459900/pss-dobri-sa-usloviyata-za-turizam-v-planinite-s-izklyuchenie-na-nay-visokata-chast-na-stara-planina.html", "text": "Добри са условията за туризъм в планините с изключение на най-високата част на Стара планина, където се е образувала мъгла. Това съобщиха за Агенция „Фокус“ от Планинската спасителна служба (ПСС) при БЧК. На останалите места е много подходящо за туризъм. Времето е слънчево, духа слаб до умерен вятър. От ПСС съветват туристите да внимават с обстановката, защото на места е навалял сняг. Лифтовите съоръжения не работят, тъй като с в профилактика за зимния сезон. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.23", "title": "ПСС: Добри са условията за туризъм в планините с изключение на най-високата част на Стара планина"}
{"url": "http://www.focus-news.net/news/2017/11/23/2459901/ekathimerini-predlozhenieto-na-aleksis-tsipras-da-se-otlozhi-gratsko-sauditskoto-sporazumenie-po-otbranata-predizvika-furor.html", "text": "Основната опозиционна партия на Гърция „Нова демокрация“ реагира с гняв на молбата на министър-председателя Алексис Ципрас да се отложи дебата относно спорното споразумение за отбрана със Саудитска Арабия, пише  Ekathimerini.\r\nСпоред запознати източници Ципрас желае да  присъства, докато министърът на отбраната Панос Каменос отговаря на обвиненията на опозицията, че споразумението със Саудитска Арабия за ракети и бомби не е прозрачно. Но министър-председателят трябва да бъде в Гърция в четвъртък, където ще получи награда от местно списание. \r\n„Нова демокрация“ обвини Ципрас, че демонстрира паника, забавяйки дискусията. \r\n„Паниката, обхванала Камесос, явно се е прехвърлила и на Ципрас, който е странно тих през последните 17 дни по отношение на скандала, в който неговия коалиционен партньор е замесен“, пише в официално заявление на опозиционната партия. „Нова демокрация“ няма да приеме второ отлагане на обсъждането в парламента.  Ако Ципрас иска да защити своя коалиционен партньор, тогава той може да насрочи собствено обсъждане. В крайна сметка въпросът няма да бъде решен утре“, се добавя в заявлението.  Виктор Турмаков", "date": "2017.11.23", "title": "Ekathimerini: Предложението на Алексис Ципрас да се отложи гръцко-саудитското споразумение по отбраната предизвика фурор"}
{"url": "http://www.focus-news.net/news/2017/11/23/2459902/blagoevgrad-obshtinata-i-odmvr-predprieha-zasileni-merki-sreshtu-nereglamentiranoto-dvizhenie-na-karutsi-po-ulitsite-v-grada.html", "text": "Кметът на Благоевград д-р Атанас Камбитов инициира засилена акция за установяване на нарушители, водачи на пътно-превозни средства с животинска тяга. Това съобщиха от пресцентъра на Община Благоевград. Акцията е съвместна с I и II районно управление на МВР - Благоевград. \r\nПредставители на сектор „Обществен реди и сигурност“ към Община Благоевград и „Охранителна полиция“ към ОДМВР следят за каруци, движещи се извън разрешените зони, както и за каруци в движение без регистрация. При констатиране на първо нарушение, на нарушителя се съставя акт, в размер на от 50 до 200 лева. Акцията е с цел превенция на нарушаване на Закона за движение по пътищата, замърсяване на околната среда, както и застрашаване живота и здравето на животните, ползвани за придвижване на превозни средства. \r\nРазрешеният маршрут на  пътно-превозни средства с животинска тяга е описан в раздел 4 в Наредба за организация и управление на движението на територията на община Благоевград. Проверките се извършват регулярно, с цел спазване на всички нормативни актове.", "date": "2017.11.23", "title": "Благоевград: Общината и ОДМВР предприеха засилени мерки срещу нерегламентираното движение на каруци по улиците в града"}
{"url": "http://www.focus-news.net/news/2017/11/23/2459903/pregled-na-osnovnite-temi-vav-velikotarnovskiya-pechat.html", "text": "„Вeликo Tъpнoвo щe дoмaкинcтвa двe oт пpoявитe нa бългapcкoтo eвpoпpeдceдaтeлcтвo“ е заглавие от първа страница на областния всекидневник „Янтра Днес”. Бългapия вeчe имa cвoитe яcни пpиopитeти, cвъpзaни c бългapcкoтo пpeдceдaтeлcтвo нa cъвeтa нa ЕС, зaяви във Вeликo Tъpнoвo миниcтъp Лилянa Пaвлoвa, кoятo oглaвявa миниcтepcтвoтo, cвъpзaнo c пoдгoтoвкaтa нa cтpaнaтa ни. Пpиopитeтитe ни бяхa oчepтaни и яcнo пpeдcтaвeни нa Евpoпeйcкaтa кoмиcия и Евpoпeйcкия пapлaмeнт. „Хyмaнитapнa гимнaзия пpeдлoжи cтpaтeгия, пълнa c пpaвoпиcни гpeшки и бeз идeи зa paзвитиe“ е друго заглавие от днешното издание. Общинcкитe cъвeтници нe хapecaхa плaнa зa пpeoдoлявaнe нa нeгaтивнитe тeндeнции и yвeличaвaнe нa бpoя нa yчeницитe в Хyмaнитapнa гимнaзия, кoйтo e изгoтвилa диpeктopкaтa Жopжeтa Ангeлoвa. Tя дeпoзиpa в мecтния пapлaмeнт cтpaтeгия, в кoятo нe ca пpeдлoжeни никaкви кoнкpeтни cтъпки, нo в cъщoтo вpeмe тeкcтът e пълeн c пpaвoпиcни, eзикoви и cтилиcтични гpeшки. „Няма работници, фирмите – в паника“, пише още вестникът. Няма работници и служители, фирмите са в паника от къде да намерят кадри, отчете шефът на Великотърновското бюро по труда Обрешко Нечев. Макар да има увеличение на безработицата за октомври със 152 души, спрямо септември, и сезонната работа вече да е приключила, работници вече по трудно се намират. „42-годиен преби продавачка в хранителен магазин“ е новина от криминалната хроника. На страниците на вестника ще откриете статия, разказваща за  предстоящото отбелязване на 140-годишнината от освободителните боеве в Златарица, „обърнали хода на Руско-турската война“. „Люта битка за наследството на издъхнал от инфаркт таксиметров бос“ е заглавие от другия областен ежедневник „Борба“.  Люта съдебна битка се заформя за наследството на покосен от инфаркт миналата есен търновски бизнесмен. Тогава Стефан Ангелов е бил на 54 години. Той е сред първите, които направиха таксиметрови фирми. „19 двойки си казаха „Да“ за втори път 50 г. по-късно“ е друга тема от вестника. Сълзи от щастие, спомени за първата среща и съвети как се живее с един човек 50 г. съпътстваха церемонията по подновяване на брачните клетви в Горна Оряховица. „В, Търново с две номинации за годишните награди на Министерство на туризма“ е друга тема от всекидневника.  С две номинации е Велико Търново във второто издание на годишните награди в туризма. Първата е за общината и е в категория „Туристическа дестинация“, а втората е за традиционния вече празник „Нощ на Самоводската чаршия“ е друго заглавие от вестника. „Търновци се сгодиха пред портите на султанския дворец в Турция“, пише още ежедневникът. Пръстен с огромен червен камък прие 28-годишната Лия Величкова от нейния възлюбен мъж. На страниците на  днешното издание е поместена и статия, разказваща за посещението на министър Лиляна Павлова във Велико Търново.", "date": "2017.11.23", "title": "Преглед на основните теми във великотърновския печат"}
{"url": "http://www.focus-news.net/news/2017/11/23/2459904/blagoevgrad-v-gotse-delchev-shte-se-provede-parva-kopka-po-proekt-za-rekonstruktsiya-i-rehabilitatsiya-na-ulichnata-mrezha-v-zapadnata-chast-na-grada.html", "text": "Днес в Гоце Делчев ще се проведе първа копка по проект за реконструкция и рехабилитация на уличната мрежа в западната част на града. Това съобщиха от пресцентъра на Общината. С първата копка ще бъде даден старт на изпълнението на строително-монтажните работи по проекта. Официалното събитие ще се проведе от 11.00 часа в района на кръстовището на ул. Пирин” с ул. \"Екзарх Йосиф”. Проектът „Реконструкция и рехабилитация на уличната мрежа в западната част на Гоце Делчев” включва цялостно обновяване на улиците: „Иларион Макариополски”, „Христо Силянов”, „Полковник Дрангов”, „Пирин”, „Арда”, „Марица”, „Тунджа”, „Цариброд”, „Екзарх Йосиф”, „Враня”, „Пирот”, „Ниш”, „Кичево”, „Дебър”, „Прилеп”, „Атанас Свещаров”, „Кръстю Сарафов”, „Атанас Дуков”, „Стефан Захариев”, „Гьорче Петров”, „Преспа” и „Вихрен” в Гоце Делчев с обща дължина 6 400 линейни метра. Стойността на проекта е 5 698 760 лева, 100% безвъзмездна финансова помощ от приоритетна ос 1 „Устойчиво и интегрирано градско развитие“ на Оперативна програма „Региони в растеж” 2014 - 2020 г. \r\nСрокът на изпълнение на проекта е 30 месеца, считано от датата на подписване на договора 6 декември 2016 г. Проектът е първият, който стартира от одобрената Инвестиционна програма на Община Гоце Делчев по Оперативна програма „Региони в растеж“, която е на обща стойност от 19 070 867.83 лева, от които 18 995 867.83 лева безвъзмездна финансова помощ и 75 000 лева собствено участие.", "date": "2017.11.23", "title": "Благоевград: В Гоце Делчев ще се проведе първа копка по проект за реконструкция и рехабилитация на уличната мрежа в западната част на града"}
{"url": "http://www.focus-news.net/news/2017/11/23/2459905/nova-makedoniya-yohanes-han-izrazi-nadezhda-che-pregovorite-na-makedoniya-s-es-shte-zapochnat-prez-2018-godina.html", "text": "Европейският комисар по разширяването и политиката на добросъседство Йоханес Хан заяви, че една от основните цели на посещението му в Македония е да подчертае постоянният интерес на Брюксел към случващото се в страната, но и да се убеди, че и властта, и опозицията са изцяло посветени на евроинтеграционния процес и всичко, което е необходимо да извършване в тази посока, пише македонското издание  “Нова Македония“.\r\n„ Трябва да бъдат приети всички закони в сферата на съдебната система, разузнаването и публичната администрация, което е от решаващо значение за получаване на положителна препоръка от страна на ЕС. Надяваме се, че това ще се случи някъде през февруари, за да може преговорите да започнат през следващата година“, заяви Хан . Той добави, че ЕС отбелязва, че има подобрение на върховенството на закона в страната. Виктор Турмаков", "date": "2017.11.23", "title": "„Нова Македония“: Йоханес Хан изрази надежда, че преговорите на Македония с ЕС ще започнат през 2018 година"}
{"url": "http://www.focus-news.net/news/2017/11/23/2459906/pg-na-volya-napusna-plenarna-zala-zaradi-prisastvieto-na-deputata-ot-bsp-ivo-hristov.html", "text": "ПГ на „Воля“ напусна пленарна зала заради присъствието на депутата от БСП Иво Христов, предаде репортер на Агенция „Фокус“. В декларация Веселин Марешки заяви: „Няма да допуснем нито един народен представител публично да обижда 80% от българския народ, наричайки ги дебили. Няма да допуснем да се принизява историята и ролята на българския народ и държава при спасяването на българските евреи“. „Ще бъдем безкомпромисни и няма да отстъпим докато този човек не напусне парламента, защото това е срам за парламентаризма“, посочи той. Според него всеки, който не се противопоставя на тези явления им става съучастник. „Този, който нарича 80% от българския народ дебили седи и се прави на възпитан“, коментира Веселин Марешки.\r\nВчера лидерът на „Воля“ Веселин Марешки обяви, че групата ще напуска залата всеки път, когато депутатът от БСП Иво Христов е там, заради думите му, че 80% от българите са дебили.\r\nБиляна ИВАНОВА", "date": "2017.11.23", "title": "ПГ на „Воля“ напусна пленарна зала заради присъствието на депутата от БСП Иво Христов"}
{"url": "http://www.focus-news.net/news/2017/11/23/2459907/kyustendil-obshtina-dupnitsa-izpalni-deynosti-po-kastrene-na-darvetata-v-grada.html", "text": "Община Дупница изпълни дейности по кастрене на дърветата в града. Това съобщиха за Радио „Фокус” – Кюстендил от отдел „Екология” към Община Дупница. Повече от месец продължиха дейностите, обхванати са дървета и храсти около улиците и пешеходните зони в града и парковете. Основните цели са били предотвратяване на инциденти с пешеходци и моторни превозни средства, както и причиняване на аварии по електроразпределителната мрежа, причинени от опиращи в кабелите клони на дървета. Короните на дърветата са оформяни с цел предотвратяване скъсване кабелите на електропреносната мрежа.\r\nВенцеслав ИЛЧЕВ", "date": "2017.11.23", "title": "Кюстендил: Община Дупница изпълни дейности по кастрене на дърветата в града"}
{"url": "http://www.focus-news.net/news/2017/11/23/2459908/sofiya-zabranyava-se-vlizaneto-na-avtomobili-v-uchastak-ot-ul-kozloduy.html", "text": "Забранява се влизането на автомобили в участък от ул. „Козлодуй“ в София. Това съобщиха от пресцентъра на \"Столична община\". От 9.00 часа до 14.00 часа се забранява влизането на пътни превозни средства в двете посоки в участъка на ул. „Козлодуй“ между ул. „Цар Самуил“ и ул. „Братя Миладинови“.", "date": "2017.11.23", "title": "София: Забранява се влизането на автомобили в участък от ул. „Козлодуй“"}
{"url": "http://www.focus-news.net/news/2017/11/23/2459909/varna-56-godishen-mazh-e-zaginal-pri-paten-intsident-v-rayona-na-selo-kipra.html", "text": "56-годишен мъж е загинал при пътен инцидент в района на село Кипра. Това съобщиха от Областната дирекция на МВР – Варна. Произшествието е станало вчера около 17.30 часа на общински път, на около 400 м след жп спирката на село Кипра. Водач на лек автомобил от село Кипра по време на движението си е блъснал пешеходец, който е лежал на пътното платно поради неизяснени причини. Пешеходецът е загинал. Самоличността на мъжа е установена – 56-годишен жител на същото село.\r\nИзясняват се причините и обстоятелствата около инцидента. По случая е образувано досъдебно производство.", "date": "2017.11.23", "title": "Варна: 56-годишен мъж е загинал при пътен инцидент в района на село Кипра"}
{"url": "http://www.focus-news.net/news/2017/11/23/2459910/burgas-romanat-tayni-na-stana-apostolova-shte-bade-predstaven-v-doma-na-pisatelya.html", "text": "Романът \"Тайни\" на  Стана Апостолова ще бъде представен в Дома на писателя. Това съобщиха от пресцентъра на Община Бургас. Събитието ще се състои днес от 18.00 часа. Домът на писателят се намира на ул. \"Вола\" 1. Книгата ще бъде представена от Стоян Георгиев.", "date": "2017.11.23", "title": "Бургас: Романът \"Тайни\" на  Стана Апостолова ще бъде представен в Дома на писателя"}
{"url": "http://www.focus-news.net/news/2017/11/23/2459911/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-noemvri.html", "text": "„Софийска вода” временно ще прекъсне водоснабдяването в някои части на столицата на 24 ноември 2017 г. (петък), съобщиха от пресцентъра на водоснабдителното дружество.\r\nВъв връзка с извършване на ремонтни дейности на резервоар „Войнеговци“, с. Войнеговци се налага спиране на водоподаването от 00:00 до 04:00 часа на клиентите на „Софийска вода”, живеещи в района на с. Войнеговци.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Спортист“ ъгъла с ул. „Стара планина“.\r\nВъв връзка с пресвързване на довеждащ водопровод  над с. Мърчаево се налага спиране на водоподаването от 10:00 до 18:00 часа на клиентите на „Софийска вода”, живеещи в района на с. Мърчаево.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nВъв връзка с подмяна на сградно водопроводно отклонение на ул. „Проф. Антон Митов“, кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на ул. „Проф. Антон Митов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Антон Митов“ №10.\r\nВъв връзка с подмяна на сградно водопроводно отклонение на бул. „Арсеналски“, жк. „Лозенец“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на бул. „Арсеналски“ от ул. „Църноок“ до ул. „Милевска планина“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинг до басейн „Спартак“.\r\nВъв връзка с подмяна на сградно водопроводно отклонение на ул. „Липа“, с. Житен, се налага спиране на водоподаването от 9:30 до 14:30 часа на клиентите на „Софийска вода”, живеещи в района на ул. „Крива река“, ул. „Златен клас“, ул. „Костинбродски път“, ул. „Минзухар“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крива река“ ъгъла с ул. „Липа“.\r\nВъв връзка с монтаж на спирателен кран на ул. „Милениум“, кв. „Изгрев“ гр. Банкя се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Милениум“, ул. „Лилиум“, ул. „Орхидея“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милениум“ ъгъла с ул. „Иванянско шосе“.\r\nВъв връзка с подмяна на сградно водопроводно отклонение на ул. „Рибен буквар“, жк. „Разсадника – Коньовица“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Рибен буквар“ от бул. „Александър Стамболийски“ до ул. „Хъшове“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рибен буквар “ ъгъла с ул. „Хъшове“.\r\nВъв връзка с реконструкция на уличен водопровод на ул. „Монтевидео“, кв. „Овча купел“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Монтевидео“ от ул. „Драгоман“ до бул. „Никола Петков“;\r\n- ул. „Драгоман“ от ул. „Монтевидео“ до ул. „696“, ул. „671“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Монтевидео “ ъгъла с ул. „Боряна“.\r\nВъв връзка с прекъсване на сградно водопроводно отклонение на ул. 45, вилна зона „Симеоново – север“, се налага спиране на водоподаването от 13:00 до 15:00 часа на клиентите на „Софийска вода”, живеещи в района на ул. 53 от №5 до №15 и ул. 45 от №10 до ул. 53. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 53 ъгъла с ул. 45.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.23", "title": "„Софийска вода” временно ще прекъсне водоснабдяването в някои части на столицата на 24 ноември"}
{"url": "http://www.focus-news.net/news/2017/11/23/2459912/the-slovenian-times-spored-mvnr-na-sloveniya-prisadata-na-ratko-mladich-e-preduprezhdenie-sreshtu-voennite-prestapnitsi.html", "text": "Според словенското външно министерство доживотната присъда на бившия командир на Босненските сърби  Ратко Младич е послание към военните престъпници по света, че те ще отговарят за действията си, пише  The Slovenian Times.\r\n„Осъждайки Младич, Международният наказателен трибунал за бивша Югославия показа отново, че няма давност за военните престъпления“, пише в официално заявление на словенското министерство. „Сребреница трябва да остане в нашите спомени като напомняне за международната общност, че подобни зверства не трябва да се случват никога повече“, се прибавя в документа. \r\nМинистерството съобщи, че очаква присъдата да бъде изпълнена според международното право, защото решението е извънредно важно за оцелелите, семействата на жертвите и за тези, които все още се смятат за изчезнали.  Виктор Турмаков", "date": "2017.11.23", "title": "The Slovenian Times: Според МВнР на Словения присъдата на Ратко Младич е предупреждение срещу военните престъпници"}
{"url": "http://www.focus-news.net/news/2017/11/23/2459913/veliko-tarnovo-s-9-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 9 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 268 см. Температурата на водата e 9.1  градуса. Днес над по-голямата част от българския участък на Дунав ще е слънчево. В източните райони ще има ниска облачност и са възможни превалявания. Ще духа слаб североизточен вятър. Максималните температури ще са между 8° и 13°.", "date": "2017.11.23", "title": "Велико Търново: С 9 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/11/23/2459914/evrodeputatat-momchil-nekov-za-25-godini-ovtsevadstvoto-v-balgariya-se-e-svilo-10-pati-bez-strategiya-i-viziya-vapros-na-vreme-e-da-izchezne-napalno.html", "text": "За 25 години овцевъдството в България се е свило 10 пъти - без стратегия и визия, въпрос на време е да изчезне напълно. Това заяви българският евродепутат Момчил Неков по време на обсъждане на бъдещето на двата сектора в Европейския парламент в Брюксел, съобщиха от пресофиса на евродепутата. Законодателната институция изготвя доклад относно перспективите и предизвикателствата пред овцевъдството и козевъдството в Европа. \r\n„След срещите и дискусии със специалисти, които проведох у нас, основен проблем се очертава липсата на държавна политика и визия за овцевъдството и козевъдството, отговарящи на съвременните нужди на българския бранш. Овцевъди споделят, че няма качествена подкрепа за производство на елитни разплодни животни например. Преработка на място във фермите също би спомогнало значително. Това може да става с мобилни мандри или кланици“ коментира Неков по време на дискусията. „Освен стандартните форми на подпомагане, които трябва да се запазят, трябва да се помисли и за облекчение или целенасочено подпомагане за отглеждането на овце и кози в планинските региони. Заради специфичните условия там, на животновъдите им се налага да поддържат съоръжения и за летен и зимен престой. Това води до повече инвестиции и разходи. Без адекватно подпомагане секторите ще изчезнат напълно. Същевременно този сектор подпомага задържането на работна ръка в периферните и селските райони“ допълни още българският евродепутат. \r\nБългарският бранш сигнализира, че потреблението и видимостта на агнешко у нас също се е свило много. Производителите имат нужда от обучение и иновации. Пример за това би било предлагането на месни продукти с по-малък грамаж. Сега в търговската мрежа основно се предлагат цели и половин трупове животни. Това прави агнешкото по-малко конкурентно на другите видове месо, защото българският потребител няма възможност да задели голяма сума за продукти от месо. „Агнешкото придобива статут на месо, което можем да си позволим само по празниците. Преди само две десетилетия ситуацията е била коренно различна. Без стратегия за сектора, въпрос на време е той да изчезне“ коментира още Момчил Неков. \r\nСекторите са традиционни за нашите географски ширини от хилядолетия. Пик в овцевъдството у нас е имало през 80-те години на миналия век, когато има в България са се отглеждали над 10 милиона овце. Сега по статистика те са около милион и триста хиляди, козите около 230 хиляди. В целия ЕС има около 98 милиона глави овце и кози. Броят на стопанствата е 850 000 за овцете и 450 000 за козите. По брой на овцете първо място заема Обединеното кралство с 39,5% от общия брой, следвано от Испания (27,4%), Гърция (15,9%), Румъния (15,6%), Франция (12,2%), Италия (12,2%) и Ирландия (11%). При козите Гърция е на първо място с над 35%, следвана от Испания (21%), Румъния (10,6%), Франция (10,3%) и Италия (7,9%). На България се падат само около 1,5% процент от всички овце и кози в ЕС.", "date": "2017.11.23", "title": "Евродепутатът Момчил Неков: За 25 години овцевъдството в България се е свило 10 пъти - без стратегия и визия, въпрос на време е да изчезне напълно"}
{"url": "http://www.focus-news.net/news/2017/11/23/2459915/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”- Пловдив днес ще говорим за Празника на победите – 27 ноември, и за Ньойския договор, подписан на същата дата през 1919 година. Ще разберете откога и докога се чества този празник, както и защо. Стефан Шивачев, директор на Регионалния исторически музей в Пловдив ще ни разкаже още веднъж за несправедливостите на Ньойския договор и за това до каква степен клаузите му са осакатили и унижили България.\r\nВъв втората част от предаването ще чуем военния историк Петър Ненков, който ще ни разкаже за победата на 2-ра пехотна Тракийска дивизия над 10-та Ирландска дивизия в боевете при Козлу-Дере и Кота 510 на 26 ноември 1915 г.\r\nСъщо в днешното предаване ще чуете зам.-директора на ВМЗ Сопот Иванка Вълева, която ще ни представи новата система за допълнително материално стимулиране на работниците в предприятието.\r\nВ края на предаването ще анонсираме едно събитие в Карлово тази вечер – „Вечер по отечестволюбие“, по време на което ще бъде представена „Книгата „Азъ служихъ при Дранговъ“ с автор Красимир Узунов.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка със студиото е 032/65 25 65. Водещ на предаването е Цветана Тончева.", "date": "2017.11.23", "title": "Акценти в предаването „Със славната 2-ра Тракийска дивизия – За честта на България“по Радио „Фокус” - Пловдив"}
{"url": "http://www.focus-news.net/news/2017/11/23/2459916/afp-irak-zapochna-operatsiya-po-prochistvaneto-na-islyamska-darzhava-ot-pustinnite-rayoni-po-granitsata-sas-siriya.html", "text": "Иракските въоръжени сили съобщиха за началото на мащабна операция, която трябва да изтласка и последните части на „Ислямска държава“ от пустинните райони по границата със Сирия, предава  AFP.\r\n„Иракските армия и полиция, както и паравоенните части „Хашд ал Шааби“ започнаха тази сутрин да прочистват региона Ал Джазира , разположен там, където се срещат провинциите Салахеиддин, Нинева и Анбар“, съобщи началника на общото оперативно командване на иракските въоръжени сили ген. Абделамир Ярала.   Виктор Турмаков", "date": "2017.11.23", "title": "AFP: Ирак започна операция по прочистването на „Ислямска държава“ от пустинните райони по границата със Сирия"}
{"url": "http://www.focus-news.net/news/2017/11/23/2459917/gabrovo-pozhar-e-goryal-v-zavedenie-v-sevlievo.html", "text": "Пожар унищожи кухнята на заведение в Севлиево. Сигнал за инцидента е подаден на тел. 112 малко преди 17.00 часа вчера, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Ресторантът се намира на улица „Хан Аспарух“. Причината за възникване на огъня е късо съединение. Пострадали граждани няма, но е унищожено цялото кухненско оборудване. В гасенето са се включили трима пожарникари от града. Около час преди този инцидент забравена готварска печка вдигна огнеборците „на крак“. Сигнал за този пожар е подаден около 16.00 часа в Районната служба в Севлиево. При това произшествие също няма пострадали, няма и нанесени материални щети.\r\nЛуиза ТРАНЧЕВА", "date": "2017.11.23", "title": "Габрово: Пожар е горял в заведение в Севлиево"}
{"url": "http://www.focus-news.net/news/2017/11/23/2459918/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „2 години условно за д-р Кацарски“. Бившият изпълнителен директор на Областната болница в Пазарджик д-р Петко Кацарски получи две години лишаване от свобода условно при срок от 3 г. Признат е за виновен, че е нанесъл щети на дружеството за стотици хиляди левове заради направени от него неизгодни сделки. От април 2012-а до юни 2013-а е подписал неизгоден договор за саниране и въвеждане на мерки за енергийна ефективност. От Фонд „Енергийна ефективност“ са предложени дейности на стойност 716 257 лева, но д-р Кацарски е предпочел договор с друга фирма за 1 034 714 лева. „Надзиратели искат по-добри заплати и условия на труд“, пише на втора страница на изданието. Надзиратели от Затвора в Пазарджик излязоха вчера на протест, организиран от Синдиката на служителите в затворите в България. Около петдесетина униформени застанаха до бариерата на входа на тъмничното заведение, за да изразят недоволството си от куп неуредици в системата. Заплатите на новопостъпилите колеги започват от 540 лева, а от януари минималната за страната става 510 лева. Работата ни е тежка, рискуваме живота си, заяви един от включилите се в проявата. Критичните моменти са всекидневие – сбивания, при които се вадят ножове и други опасни предмети. Едно от исканията ни е за увеличение на възнагражденията с 20 на сто, което би означавало около 100-120 лева. Сума не за забогатяване, а само за оцеляване.\r\n„10 на сто от отпадналите ученици се връщат в клас“, информира от трета страница вестника. 10 процента от децата, обходени от екипите, чиято цел е да върнат в клас отпадналите ученици, вече посещават школото. Половината от тях са на възраст 5 г. и от тази учебна година трябва да са на задължително обучение, показват обобщените резултати. Вторият етап на обхождането на учениците приключи. Докато се чакат резултатите, преподаватели и членове на екипите споделят, че се затвърждава наблюдението, че движението на децата извън страната и обратно е основна причина да не посещават училище. От друга страна, това прави невъзможна прогнозата дали и колко от тях биха се върнали в класната стая.", "date": "2017.11.23", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/23/2459919/plovdiv-shte-se-provede-iznesena-preskonferentsiya-na-uchastak-ot-patya-karlovo-banya-po-povod-osnovniya-remont-na-chast-ot-republikanski-pat-ii-64-plovdiv-karlovo.html", "text": "От 15.00 часа ще се проведе изнесена пресконференция на участък от пътя Карлово – Баня по повод основния ремонт на част от републикански път II– 64 /Пловдив – Карлово/ в участъка от Кръгово кръстовище – вход/изход Пловдив в гр. Карлово до гр. Баня. Това съобщиха от пресцентъра на Община Карлово. На пресконференцията ще присъстват д-р Емил Кабаиванов - кмет на Карлово, Здравко Димитров - областен управител на Пловдив, и инж. Дончо Атанасов - председател на УС на Агенция „Пътна инфраструктура“.\r\nВ 14.30 часа пред сградата на община Карлово ще бъде подсигурен транспорт до мястото на пресконференцията.", "date": "2017.11.23", "title": "Пловдив: Ще се проведе изнесена пресконференция на участък от пътя Карлово – Баня по повод основния ремонт на част от републикански път II– 64 Пловдив – Карлово"}
{"url": "http://www.focus-news.net/news/2017/11/23/2459920/d-r-emiliya-baeva-zam-kmet-na-dobrich-ot-nachaloto-na-noemvri-zarabotiha-obedineni-detski-yasli-i-gradini.html", "text": "От този месец са заработили обединените детски ясли и детски градини в Добрич. Това съобщи д-р Емилия Баева, зам.-кмет по направление „Хуманитарни дейности“, предаде кореспондент на Радио „Фокус” – Варна. Решението за обединяване на детските учебни заведения бе взето на заседание на Общинския съвет на Добрич с мотивите за оптимизиране на образователния процес от гледна точка на персонал и по-малкия брой деца през последните години. От 1 ноември са обединени на практика 6 детски ясли и сега функционират три, а от 7 ноември са обедните 6 детски градини и към момента също функционират 3 в резултат на това. Слети са детските ясли „Щастливо детство“ с „Радост“, „Пролет“ със „Слънчево детство“ и „Първи юни“ със „Здраве“. Ниската раждаемост и увеличаващият се миграционен поток са основни причини за тези процеси на оптимизация. При детските градини са слети „Славейче“ и детската градина в кв. „Рилци“, „Дъга“ и „Звездица“ и детските градини „Зорница“ и „Любимка“. На сайта на Община град Добрич в рубриката „Детски заведения и Млечна кухня“ родителите могат да се запознаят със седмичното меню в отделните детски заведения. Млечната кухня вече успешно предлага и новата услуга – доставка на храна по домовете.\r\nЖулиета НИКОЛОВА", "date": "2017.11.23", "title": "Д-р Емилия Баева, зам.-кмет на Добрич: От началото на ноември заработиха обединени детски ясли и градини"}
{"url": "http://www.focus-news.net/news/2017/11/23/2459921/sofiyska-gradska-prokuratura-povdigna-obvinenie-za-ubiystvoto-v-kv-hipodruma.html", "text": "Софийска градска прокуратура (СГП) повдигна обвинение на Я.Х. за извършено от него убийство - престъпление по чл.115 от НК. Това съобщиха от пресцентъра на Прокуратурата на Р България.  \r\nЯ.Х. е привлечен като обвиняем за това, че на 21 ноември 2017 г. в град София, в квартал „Хиподрума“, умишлено е умъртвил Б.Б. Деянието е извършено чрез огнестрелно и хладно оръжие. В резултат на това, на пострадалия са нанесени наранявания, несъвместими живота. \r\nС постановление на прокурор от СГП от 22 ноември 2017 г. Я.Х. е задържан за срок до 72 часа с оглед осигуряване явяването му пред съда за определяне на мярка за неотклонение „задържане под стража“. \r\nУстановяването и задържането на Я.Х. е резултат от своевременните действия на СДВР по разследването на случая. Процесуално-следствените действия продължават.", "date": "2017.11.23", "title": "Софийска градска прокуратура повдигна обвинение за убийството в кв. „Хиподрума“"}
{"url": "http://www.focus-news.net/news/2017/11/23/2459922/elena-yoncheva-bsp-za-balgariya-dnes-davame-filma-granitsa-na-prezidenta-premiera-i-glavniya-prokuror-neprekasnato-ni-lazhat-kogato-stava-duma-i-za-natsionalnata-sigurnost.html", "text": "Ние нямахме за цел с филма \"Граница\" да покажем нелегалното преминаване, а корупционната схема, която е извършена със строителството на  това преградно съоръжение. Внесли сме сигнал до ДАНС и Прокуратурата. В момента тези сигнали се разследват. Днес ще дадем филма на президента, министър-председателя и главния прокурор, а вчера предоставихме преведено копие на посланиците на ЕС. Това заяви пред БТВ народният представител от „БСП за България” Елена Йончева, която е и автор на разследващия филма „Граница”, съобщиха от пресцентъра на НС на БСП. „Ние не сме били до оградата, за да бием шамари, да пускаме или да спираме мигрантите. Затова потърсихме най-близкия патрул на Гранична полиция и след като не го открихме, се върнахме. Част от мигрантите бяха преминали.” Това отговори Елена Йончева по повод думите на министъра на отбраната Красимир Каракачанов, че ако той е бил, щял да бие два шамара на мигрантите и да ги върне обратно. По повод твърдението на вицепремиера Валери Симеонов, че е провалила акция за залавяне на трафиканти, народният представител коментира, че това е абсурдно, защото очевидно от Гранична полиция не са знаели за акцията, тъй като им е било нужно между 25 – 30 минути да локализират къде се е намирала, за да отидат, след като им е сигнализирала за преминаващите мигранти. Йончева показа снимка, правена преди два дни, заради  думите на вицепремиера, че всичко по оградата е било поправено, на която се вижда, че оградата е паднала. „Непрекъснато ни подвеждат и лъжат, когато стане дума за въпроси дори за националната ни сигурност. Това съоръжение не е просто една тел. Става дума за търговия с националната ни сигурност. Продават ни по най-евтиния начин”, категорична бе тя. Елена Йончева сподели още, че и BBC са правили разследване у нас и са констатирали същите факти, които тя представя във филма.\r\n„Съвсем нормално е, когато един министър-председател каже, че в парламента има наркотрафикант, да каже кой е. Да даде информация в прокуратурата. Затова внесохме сигнал и до главния прокурор. Думите на министър-председателя трябва да тежат. Той не може да говори сутрин една, на обед второ и вечер трето”, каза Йончева.\r\nНа въпрос, дали за БСП е победа оставката на Димитър Главчев, народният представител от левицата заяви, че това е позор за европейски парламент, в който се отнема думата на лидер на най-голямата опозиционна партия без основание. „Г-н Главчев не си подаде оставката, защото са осъзнали какво са направили, а за да няма скандал пред Европа. Това стана, след като изпълнителната власт влезе в парламента и нареди на законодателната г-н Главчев да си подаде оставката”, коментира тя.", "date": "2017.11.23", "title": "Елена Йончева, „БСП за България”: Днес даваме филма „Граница” на президента, премиера и главния прокурор, непрекъснато ни лъжат, когато става дума и за националната сигурност"}
{"url": "http://www.focus-news.net/news/2017/11/23/2459923/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според словенското външно министерство доживотната присъда на бившия командир на Босненските сърби  Ратко Младич е послание към военните престъпници по света, че те ще отговарят за действията си, пише  The Slovenian Times.\r\n„Осъждайки Младич, Международният наказателен трибунал за бивша Югославия показа отново, че няма давност за военните престъпления“, пише в официално заявление на словенското министерство. „Сребреница трябва да остане в нашите спомени като напомняне за международната общност, че подобни зверства не трябва да се случват никога повече“, се прибавя в документа. \r\nМинистерството съобщи, че очаква присъдата да бъде изпълнена според международното право, защото решението е извънредно важно за оцелелите, семействата на жертвите и за тези, които все още се смятат за изчезнали. \r\n***\r\nМеждународния трибунал на ООН в Хага призна за виновен бившия военен командир на босненските сърби Ратко Младич за геноцид и престъпления срещу човечеството за организирането на кланета и етнически прочиствания по време на войната в Босна  и Херцеговина и го осъди на доживотен затвор, коментира турският вестник  Daily Sabah.\r\n74-годишният Младич бе изведен от съдебната зала минути преди присъдата, крещейки, че „всичко това е лъжа“. Международният трибунал призна Младич за виновен по 10 от 11 обвинения, включително за убийството на 8000 мъже и момчета мюсюлмани в Сребреница и за обсадата на Сараево. \r\n„Извършените престъпления са сред най-злите познати на човечеството и включват геноцид и изтребление“, заяви главният съдия Алфонс Орие. „Мнозина от тези мъже и момчета са били обиждани, заплашвани,  карани да пеят сръбски песни и пребивани, докато са чакали екзекуцията си“, добави той.\r\n Младич  отрича вина и се очаква да обжалва присъдата. Междувременно семействата на босненските жертви съобщиха, че са „частично задоволени от присъдата“. \r\nВ Женева директорът на бюрото за човешки права на ООН Зеид Раад ал Хюсеин нарече Младич „въплъщение на злото“ и заяви, че присъдата му след 16 години укриване от закона и четири години съдебен процес е „временна победа за правосъдието“. \r\nБосненският министър-председател Денис Звиздич заяви, че се надява, че „тези, които все още призовават за нови разделения и конфликти, сега внимателно ще прочетат издадената присъда в случай, че все още не са готови да се изправят срещу миналото си“. \r\n***\r\nЕвропейският комисар по разширяването и политиката на добросъседство Йоханес Хан заяви, че една от основните цели на посещението му в Македония е да подчертае постоянният интерес на Брюксел към случващото се в страната, но и да се убеди, че и властта, и опозицията са изцяло посветени на евроинтеграционния процес и всичко, което е необходимо да извършване в тази посока, пише македонското издание  “Нова Македония“.\r\n„ Трябва да бъдат приети всички закони в сферата на съдебната система, разузнаването и публичната администрация, което е от решаващо значение за получаване на положителна препоръка от страна на ЕС. Надяваме се, че това ще се случи някъде през февруари, за да може преговорите да започнат през следващата година“, заяви Хан . Той добави, че ЕС отбелязва, че има подобрение на върховенството на закона в страната.\r\n***\r\nОсновната опозиционна партия на Гърция „Нова демокрация“ реагира с гняв на молбата на министър-председателя Алексис Ципрас да се отложи дебата относно спорното споразумение за отбрана със Саудитска Арабия, пише  Ekathimerini.\r\nСпоред запознати източници Ципрас желае да  присъства, докато министърът на отбраната Панос Каменос отговаря на обвиненията на опозицията, че споразумението със Саудитска Арабия за ракети и бомби не е прозрачно. Но министър-председателят трябва да бъде в Гърция в четвъртък, където ще получи награда от местно списание. \r\n„Нова демокрация“ обвини Ципрас, че демонстрира паника, забавяйки дискусията. \r\n„Паниката, обхванала Камесос, явно се е прехвърлила и на Ципрас, който е странно тих през последните 17 дни по отношение на скандала, в който неговия коалиционен партньор е замесен“, пише в официално заявление на опозиционната партия. „Нова демокрация“ няма да приеме второ отлагане на обсъждането в парламента.  Ако Ципрас иска да защити своя коалиционен партньор, тогава той може да насрочи собствено обсъждане. В крайна сметка въпросът няма да бъде решен утре“, се добавя в заявлението. \r\n***", "date": "2017.11.23", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/11/23/2459924/tsentrovete-na-sistemata-112-shte-obrabotvat-speshni-povikvaniya-ot-prevozni-sredstva.html", "text": "Центровете на системата 112 ще обработват спешни повиквания от превозни средства. Това се случи след като депутатите приеха на второ четене текстове от преходните и заключителни разпоредби на Закона за МВР, с които се измени Закона за Национална система за спешни повиквания с единен европейски номер 112, предаде репортер на Агенция „Фокус“.  „За“ окончателния вариант на текста гласуваха 97 народни представители, „против“ – 0 и „въздържали се“ 31, с което той бе приет. Съгласно промените освен повикванията към номер 112, центровете към Националната система за спешни повиквания ще приемат такива от превозни средства чрез eCall.  В закона се регаментира, че eCall е спешно повикване от превозно средство към номер 112, направено автоматично чрез активиране на бордовите му сензори или чрез ръчно набиране, което чрез мобилните мрежи пренася стандартизиран минимален набор от данни и осъществява звукова връзка между пътниците в превозното средство и най-подходящия обществен център за приемане на спешни повиквания. \r\nДеница КИТАНОВА", "date": "2017.11.23", "title": "Центровете на системата 112 ще обработват спешни повиквания от превозни средства"}
{"url": "http://www.focus-news.net/news/2017/11/23/2459925/predsedatelyat-na-narodnoto-sabranie-tsveta-karayancheva-shte-prisastva-na-predstavyaneto-na-knigata-aza-sluzhih-pri-dangova-na-krasimir-uzunov-v-karlovo.html", "text": "Председателят на Народното събрание Цвета Караянчева ще присъства на представянето в Карлово на книгата „Азъ служихъ при Данговъ“. Събитието ще бъде от 17.30 часа в Народно читалище „Васил Левски – 1861 г.“. Това съобщиха от пресцентъра на Народното събрание.\r\nКнигата с автор президента на Агенция и Радио \"Фокус\" Красимир Узунов е посветена на живота и делото на полковник Борис Дрангов, командир на 5-ти пехотен Македонски полк, изтъкнат военачалник и военен педагог, участник в Илинденско-Преображенското въстание, в Балканската, Междусъюзническата и Първата световна война. \r\nВъв „Вечерта по отечестволюбие“, на която ще бъде представена книгата, ще участват и председателят на Комисията по отбрана Константин Попов и народните представители Пламен Манушев и  Жельо Бойчев.", "date": "2017.11.23", "title": "Председателят на Народното събрание Цвета Караянчева ще присъства на представянето на книгата „Азъ служих при Данговъ“ на Красимир Узунов в Карлово"}
{"url": "http://www.focus-news.net/news/2017/11/23/2459926/gl-inspektor-stefan-stefanov-gd-pbzn-123-dushi-sa-zaginali-ot-nachaloto-na-godinata-pri-intsidenti-s-uredi-na-tvardo-gorivo-i-propan-butan.html", "text": "123 души са загинали от началото на годината при инциденти, свързани с уреди на твърдо гориво и пропан-бутан. Това каза в сутрешния блок „Добро утро, България“ на Радио „Фокус“ главен инспектор Стефан Стефанов, началник на сектор „Превантивна дейност“ в Главна дирекция „Пожарна безопасност и защита на населението“. Той подчерта, че 75 % от инцидентите през есенно-зимния отоплителен сезон се случват в домашния условия. Стефанов призова хората да бъдат внимателни. „Няма как да говорим за контрол в бита и частните имоти на хората. Единствено и само тяхна отговорност е да се грижат уредите, които използват, да са технически изправни, да им отделят пълноценно внимание и да не подценяват риска. Там, където имаме обществени сгради, държавният контрол е на лице и статистиката показва, че възникването на произшествия е много по-малко, загиналите и пострадали хора при такива пожари, също са много по-малко“, обясни гл. инспектор Стефан Стефанов. Той добави, че непълното горене на уредите на твърдо гориво крие най-сериозен риск от инциденти през зимния отоплителен сезон. \"Причината е, че при този процес се отделя въглероден оксид\", каза още експертът и препоръча помещенията да бъдат често проветрявани.", "date": "2017.11.23", "title": "Гл. инспектор Стефан Стефанов, ГД ПБЗН: 123 души са загинали от началото на годината при инциденти с уреди на твърдо гориво и пропан-бутан"}
{"url": "http://www.focus-news.net/news/2017/11/23/2459927/vidin-nivoto-na-dunav-se-e-ponizhilo-s-20-sm-v-nachaloto-na-balgarskiya-uchastak-na-rekata.html", "text": "Нивото на Дунав за последното денонощие се е понижило с 20 см в началото на българския участък на реката при Ново село. Водният стоеж там е 278 см, съобщиха от местната Хидрометеорологична станция. При Видин  е регистрирано понижение също от 20 см и водният стоеж е 332 см. Нивото на река Дунав край Лом е 363  см, а водният стоеж през последното денонощие се е понижил с 16 см. Нивото на реката се е понижило край Оряхово със 7 см и водният стоеж е 253 см. Температурата на водата край Ново село е 8.9 градуса,  край Оряхово  е 10.2 градуса.", "date": "2017.11.23", "title": "Видин: Нивото на Дунав се е понижило с 20 см в началото на българския участък на реката"}
{"url": "http://www.focus-news.net/news/2017/11/23/2459928/sofiya-roditelite-na-zaginalite-pri-pozhar-detsa-v-s-shuma-sa-zadarzhani-s-myarka-za-neotklonenie-za-72-chasa.html", "text": "Родителите на загиналите при пожар деца в с. Шума са задържани със 72-часова мярка за неотклонение „задържане под стража“. Това съобщиха от ОДМВР-София. 26-годишната Т. М. от гр. Раковски и 29-годишният Г. С. от ямболското село Борисово, и двамата криминално проявени, са привлечени в качеството на обвиняеми за извършено престъпление по чл. 182, ал.1 от НК след незабавни оперативни и процесуално-следствени действия на криминалистите от ОДМВР-София и Районно управление на МВР-Годеч. Разследването е проведено по повод смъртта на двете им деца, настъпила вследствие на възникнал пожар в обитавания от семейството фургон в землището на с. Шума вечерта на 21 ноември. С прокурорско постановление на двамата обвиняеми е взета мярка за неотклонение „задържане под стража“ за срок до 72 часа. Действията по разследването продължават под наблюдението на Софийска окръжна прокуратура.", "date": "2017.11.23", "title": "София: Родителите на загиналите при пожар деца в с. Шума са задържани с мярка за неотклонение за 72 часа"}
{"url": "http://www.focus-news.net/news/2017/11/23/2459929/pregled-na-osnovnite-temi-vav-varnenskiya-pechat.html", "text": "„Спасяват затъналото в дългове ДКЦ в „Аспарухово“ е заглавие то първа страница в днешния брой на варненския вестник „Черно море“. ДКЦ „Свети Иван Рилски“ в район „Аспарухово“ се нуждае спешно от 78 000 лв., за да функционира нормално. 26 000 лв. от тях трябва да се платят на Енергото, за да не бъде спрян токът за неплатени сметки. Това съобщи пред комисията по здравеопазване към ОбС неговият управител д-р Людмил Цветков. Задълженията на общинското дружество към различни доставчици към момента възлизат на 135 000 лв., като те са натрупани в продължение на години. $С ритуал минен ловец „Цибър“ беше изпратен на международно учение“ е друго заглавие в броя.  С ритуал минен ловец “Цибър” бе изпратен за участие в международното учение, организирано от военноморските сили на Турция – „NUSRET 17”, в Егейско море. Молебен за здраве и успешно плаване отслужиха свещеници от Варненска- та и Великопреславска света митрополия. Приветствие към командира на кораба „Цибър“ капитан III ранг Лъчезар Иванов и 49-членния екипаж отправи заместник-началникът на щаба на ВМС – капитан I ранг Венцеслав Димитров. „Антонио Таяни: Да не забравяме възможностите на красивия град Варна!“, посочва изданието. Председателят на Европейския парламент Антонио Таяни включи Варна в словото си, което изнесе пред Народното събрание. „България може да разчита на своите деца, които имат талант. Това е огромен потенциал, който трябва да се използва в служба на държавата, и да се даде отпор на застаряването на населението. Трябва да се привличат повече инвестиции, особено в цифровата технология и туризма, и да не забравяме възможностите, които предлага красивият град Варна“, заяви той. „Пускат пилотно автоматизираната билетна система по линия № 10“, четем още в броя. Новата автоматизирана билетна система в градския транспорт на Варна ще бъде пусната пилотно още от днес по линия № 10 от общинската транспортна схема. Тя е част от проекта „Интегриран градски транспорт“. Поетапно ще бъдат включени и останалите линии, кои- то обслужват града. В помощ на граждани- те са осигурени екипи, които ще помагат на пътниците при ползване на машините за билети. Консултантите ще носят специални баджове и ще обясняват как става закупуването на билети или карти и валидирането им в автобусите, съобщи ръководителят на проекта Биляна Якова. „Напредва строежът на храма „Свети Прокопий Варненски“, съобщава вестникът в днешния си брой. Кметът Иван Портних и Варненският и великопреславски митрополит Йоан направиха оглед на строителните дейности на православния храм „Св. Проко- пий Варненски“. В момента се работи по външната фасада, за облицовка се използва врачански камък, а на кубетата на камбанарията се поставя специална ламарина с нанопокритие, т.нар. златна ламарина. „Голям интерес към Деня на отворените врати в Административния съд“ е друга тема в броя. Административният съд във Варна посрещна за десети пореден път гражданите, които искат да се запознаят по-отблизо с работата на съда. Основна част от гостите, които уважиха Деня на отворените врати в съда, бяха ученици и студенти. Инициативата е в изпълнение на годишната програма на ВСС за повишаване правната култура на гражданите и запознаване на обществеността с дейността на органите на съдебната власт.", "date": "2017.11.23", "title": "Преглед на основните теми във варненския печат"}
{"url": "http://www.focus-news.net/news/2017/11/23/2459930/dobrich-politsiyata-zadarzha-dvama-dushi-za-sbivane-v-rayona-na-sadebna-palata.html", "text": "Полицията задържа двама души за сбиване в района на Съдебна палата. Това съобщиха от ОДМВР - Добрич. Сигналът за инцидента е подаден на 22 ноември около 14.30 часа. Служители на ГД „Охрана” град Добрич успяват да прекратят конфликта и задържат мъжете. Установено е, че скандала е възникнал между криминално проявените: 30-годишен мъж с инициали Б .А. от с. Полк. Иваново, област Добрич и 58-годишен с инициали В. Н. от град Добрич. С джобен нож Б. А. нанася порезни рани на В.Н., който след преглед в ЦСМП е освободен за домашно лечение. Работата по случая продължава по описа на Първо РУ МВР - Добрич.", "date": "2017.11.23", "title": "Добрич: Полицията задържа двама души за сбиване в района на Съдебна палата"}
{"url": "http://www.focus-news.net/news/2017/11/23/2459931/dutch-news-tribunalat-v-haga-prizna-ratko-mladich-za-vinoven-za-izvarshvaneto-na-genotsid-i-prestapleniya-sreshtu-chovechestvoto.html", "text": "Международният наказателен трибунал за бивша Югославия осъди бившия командир на босненските сърби Ратко Младич на доживотен затвор за геноцид и престъпления срещу човечеството, извършени между 1992 и 1995 г., пише холандският вестник  Dutch News.\r\nСъдът призна Младич за виновен за „геноцид и преследване, изтребване и убийства в Сребреница през 1995 г.“ Около 8000 мъже и момчета от града бяха избити от силите, командвани от Младич. Тогава Сребреница е под защитата на холандски войници, част от мисията на ООН. \r\nХоландският външен министър Халбе Зийлстра приветства решението на трибунала. „Войната в Югославия и престъплението в Сребреница нанесоха нелечими белези. Надявам се присъдата да помогне бъдещите поколения да се справят със загубата и страданията“, заяви министърът. „Присъдата помогна да се затвори една от най-болезнените глави в следвоенната военна история на Холандия“, смята той. Виктор Турмаков", "date": "2017.11.23", "title": "Dutch News: Трибуналът в Хага призна Ратко Младич за виновен за извършването на геноцид и престъпления срещу човечеството"}
{"url": "http://www.focus-news.net/news/2017/11/23/2459932/pazardzhik-v-grada-shte-bade-otkrit-regionalen-tsentar-za-konsultirane-na-sotsialno-slabi-grazhdani.html", "text": "В града ще бъде открит днес Регионален център за консултиране на социално слаби граждани. Това каза за Радио „Фокус“ – Пазарджик Елена Чернева, председател на Националното бюро за правна помощ. Това е 11-ят по ред център от подобен тип, който се открива в страната. „Центърът се администрира от Националното бюро за правна помощ, съвместно с Адвокатската колегия в Пазарджик. Тези центрове са нова форма за предоставяне на правна помощ на гражданите като консултация при наличие на правен интерес и подготовка на документи за завеждане на дело в съда“, обясни Чернева. Тя добави, че тези центрове са регламентирани с последните изменения на Закона за правната помощ. „В тези центрове социално слаби граждани могат да получат правна консултация от адвокат от съответната колегия. Юристите, които ще им помагат, задължително трябва да са вписани в регистъра на Националното бюро за правна помощ“, каза още Чернева. Откриването на Центъра в Пазарджик е от 13.30 часа в сградата на Адвокатурата в областния град.\r\nАлбена ЖИЛЕКОВА", "date": "2017.11.23", "title": "Пазарджик: В града ще бъде открит Регионален център за консултиране на социално слаби граждани"}
{"url": "http://www.focus-news.net/news/2017/11/23/2459933/blagoevgrad-okolo-190-kilograma-tyutyun-bez-banderol-e-otkrit-pri-politseyska-proverka-na-lek-avtomobil-v-rayona-na-mahala-otsetarska.html", "text": "Около 08:10 часа на 22 ноември 2017 г. на път II-19 в района на махала „Оцетарска“, общ. Симитли, от полицейски служители на сектор „ПИП“ при ОДМВР-Благоевград, е извършена проверка на лек автомобил „Сеат Толедо“, управляван от Ю. П. /27 г./ от с. Абланица. Това съобщиха от ОДМВР-Благоевград. В хода на проверката е намерен и иззет около 190 килограма ситно нарязан тютюн, без задължителен бандеролен знак. Ю. П. е задържан със заповед за задържане до 24 часа. По случая е образувано досъдебно производство.", "date": "2017.11.23", "title": "Благоевград: Около 190 килограма тютюн без бандерол е открит при полицейска проверка на лек автомобил в района на махала „Оцетарска“"}
{"url": "http://www.focus-news.net/news/2017/11/23/2459934/dobrich-dvama-irakchani-vlizat-v-zatvora-za-nezakonno-preminavane-na-balgarskata-granitsa.html", "text": "Наказания „лишаване от свобода“ за срок от 6 месеца при първоначален общ режим ще търпят двама иракски граждани, преминали незаконно границата ни, след като Районен съд - Генерал Тошево е одобрил споразуменията, сключени между чужденците, техните защитници и прокуратурата. Това съобщиха от пресцентъра на Окръжния съд в Добрич. На двамата иракчани са наложени и глоби в размер на 200 лева. Те са се признали за виновни в това, че на 22 юли тази година в землището на село Росица, община Генерал Тошево, в района на 240 и 241 гранични пирамиди, при условията на повторност са излeзли през границата на страната без разрешение на надлежните органи на властта, и не през определените за това места. Подсъдимите са осъдени да заплатят сторените по делата разноски. Районният съд в Генерал Тошево е привел в изпълнение и предишни условни наказания от 8 месеца, наложени на двамата иракски граждани за същото престъпление. Те ще трябва да изтърпят наказанията ефективно, тъй като са извършили деянието в изпитателния им срок. Постановеният съдебен акт е окончателен.", "date": "2017.11.23", "title": "Добрич: Двама иракчани влизат в затвора за незаконно преминаване на българската граница"}
{"url": "http://www.focus-news.net/news/2017/11/23/2459935/blagoevgrad-81-godishen-mazh-ot-razlog-e-stanal-zhertva-na-telefonna-izmama-s-okolo-1-900-leva.html", "text": "В Районно управление на МВР-Разлог е получен сигнал от 81-годишен мъж от гр. Разлог за това, че за времето от 14:50 часа до 15:20 часа на 22 ноември 2017 г., непознат за него мъж, който се представил за полицейски служител го въвел в заблуждение, че помага за залавянето на телефонни измамници, с което му нанесъл щета в размер на около 1 900 лева. Това съобщиха от ОДМВР-Благоевград. Уведомена е Районна прокуратура-Разлог. По случая е образувано досъдебно производство.", "date": "2017.11.23", "title": "Благоевград: 81-годишен мъж от Разлог е станал жертва на телефонна измама с около 1 900 лева"}
{"url": "http://www.focus-news.net/news/2017/11/23/2459936/ministar-tsetska-tsacheva-shte-otkrie-konferentsiya-za-roditelskata-otgovornost-i-problemite-s-mezhdunarodnoto-otvlichane-na-detsa.html", "text": "Министърът на правосъдието Цецка Цачева ще открие в Плевен конференция на тема „Регламент относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца“ (Брюксел II а). Това съобщиха от пресцентъра на Министерството на правосъдието. Събитието ще се състои на 25 ноември 2017 г. от 10.00 часа в зала „Плевен“ на Областна администрация Плевен. \r\nКонференцията, която е в контекста на предстоящото Българското председателство на Съвета на ЕС през 2018 г., се организира съвместно от Министерство на правосъдието и Областна администрация Плевен.\r\nНаред със създаването на Службата на Европейския прокурор и развитието на електронното правосъдие, Регламент Брюксел II а, е сред трите основни приоритета, по които Министерството на правосъдието ще работи особено интензивно по време на Българското председателство на Съвета на ЕС. Сред темите, които ще бъдат разисквани на конференцията са още международните отвличания, международните осиновявания, както и практиките за превенция на домашно насилие.\r\nЛектори ще бъдат Диана Ковачева - заместник-омбудсман на Република България, Мирослав Петров - областен управител на област Плевен, представители на съдебната власт и на неправителствени организации. Миглена Тачева, директор на Национален институт на правосъдието ще е модератор на конференцията, а в заключителната част на форума отношение ще вземе доц. Боряна Мусева – специалист по международно частно право и ръководител на работната група в Министерството на правосъдието по Регламент Брюксел IIа.", "date": "2017.11.23", "title": "Министър Цецка Цачева ще открие конференция за родителската отговорност и проблемите с международното отвличане на деца"}
{"url": "http://www.focus-news.net/news/2017/11/23/2459937/blagoevgrad-nezakonno-orazhie-i-boepripasi-sa-otriti-ot-politsiyata-v-mestnostta-treshtenik-v-zemlishteto-na-grad-yakoruda.html", "text": "В резултат на извършена, около 08:00 часа на 22 ноември 2017г. проверка в местността „Трещеник“ в землището на гр. Якоруда, от полицейски служители на Районно управление на МВР-Разлог, са намерени и иззети три ловни пушки и 14 ловни патрона, а у Ю. Щ. /56 г./ от гр. Якоруда са открити и иззети 8 ловни  патрона, за които не са представени необходимите документи за притежание и съхранение.  Това съобщиха от ОДМВР-Благоевград. Със заповед за задържане до 24 часа са задържани: Ю. Щ., М. Е. /48 г./, М. В./18 г./ и И. Е./22 г./ всички от  гр. Якоруда. По случая е образувано досъдебно производство за извършено престъпление по чл.339, ал.1 от НК.", "date": "2017.11.23", "title": "Благоевград: Незаконно оръжие и боеприпаси са отрити от полицията в местността „Трещеник“ в землището на град Якоруда"}
{"url": "http://www.focus-news.net/news/2017/11/23/2459938/escm-zemetresenie-s-magnitud-45-e-registrirano-v-severna-gartsiya.html", "text": "Земетресение с магнитуд 4,5 по скалата на Рихтер е регистрирано в Северна Гърция в 0:37 часа през нощта местно време (съвпада с българското), показва справка на  интернет-страницата на Европейския средиземноморски сеизмологичен център.\r\nЗеметресението е регистрирано на 39 км. западно от Солун и на 189 км. югоизточно от Скопие на дълбочина от шест км.\r\nНяма данни за жертви и разрушения.  Виктор Турмаков", "date": "2017.11.23", "title": "ESCM: Земетресение с магнитуд 4,5 е регистрирано в Северна Гърция"}
{"url": "http://www.focus-news.net/news/2017/11/23/2459939/burgas-obshtinata-organizira-onlayn-glasuvane-za-opredelyane-na-nositelite-na-nagradata-uchenik-na-godinata-za-2017-g.html", "text": "Общината организира онлайн гласуване за определяне на носителите на наградата \"Ученик на годината\" за 2017 г. Това съобщиха от пресцентъра на Община Бургас. Всяка година най-успешните в учението бургаски деца биват отличени със специални грамоти в навечерието на градския празник Никулден. Успехите им през 2017-та отново са многобройни. Те са комплимент за учениците, за работата на техните учители, те са и доказателство, че в много отношения модата в българското образование през последните години се прави в Бургас.\r\nНоминациите на най-успешните деца вече бяха предоставени от директори на учебни заведения и специална експертна комисия. Те са в следните категории:\r\n1. \"Изкуства\" - \"Индивидуални изпълнители\" и \"Формации\";\r\n2. \"Математика и природни науки\" - I-VII клас и VIII-XII клас;\r\n3. \"Хуманитарни науки\" - I-VII клас и VIII-XII клас.\r\nЗа първи път Община Бургас организира интернет кампания за спечелване на наградата \"Ученик на годината\" в няколко категории. Можете да видите имената на номинираните и да гласувате . \r\nПрез следващите дни всеки има възможността да подкрепи своя фаворит. Победителите ще бъдат определени на базата на резултатите от гласуването. То е еднократно във всяка категория и възрастова група и продължава до 12.00 часа на 30 ноември 2017 г.\r\nС днешна дата временните водачи са следните:\r\n- Виктор Шаовчев от ОУ \"Петко Росен\" в категория \"Математика и природни науки\" - I-VII клас;\r\n- Атанас Динев от ППМГ \"Акад. Никола Обрешков\" в категория \"Математика и природни науки\" - VIII-XII клас;\r\n- Константин Башиков от НУМСИ \"Проф. Панчо Владигеров\" в категория \"Изкуства\" - \"Индивидуални изпълнители\";\r\n- Вокален ансамбъл \"Фортисимо\" в категория \"Изкуства\" - \"Формации\";\r\n- Моника Арнаудова от ОУ \"Братя Миладинови\" в категория \"Хуманитарни науки\" - I-VII клас;\r\n- Натали Георгиева от ПГРЕ \"Г.С. Раковски\" в категория \"Хуманитарни науки\" - VIII-XII клас.", "date": "2017.11.23", "title": "Бургас: Общината организира онлайн гласуване за определяне на носителите на наградата \"Ученик на годината\" за 2017 г."}
{"url": "http://www.focus-news.net/news/2017/11/23/2459940/sliven-nezakonna-pushka-e-izzete-pri-proverka-na-politsiyata-v-chasten-imot-v-selo-yablanovo.html", "text": "Полицейски служители на Районно управление на МВР-Котел са иззели незаконно ловно оръжие. При проверка, извършена  на 22 ноември, в частен имот в село Ябланово, собственост на 43-годишния Х. О., е намерена и иззета ловна, гладкоцевна пушка. Това съобщиха от ОДМВР-Сливен. Собственикът няма разрешително за съхранение, носене и употреба на оръжие. Работата по случая продължава. Образувано е досъдебно производство.", "date": "2017.11.23", "title": "Сливен: Незаконна пушка е иззете при проверка на полицията в частен имот в село Ябланово"}
{"url": "http://www.focus-news.net/news/2017/11/23/2459941/sofiya-do-1700-ch-dvizhenieto-pri-km-59-na-avtomagistrala-trakiya-v-posoka-burgas-shte-se-osashtestvyava-v-aktivnata-lenta-poradi-tekushti-remonti-deynosti.html", "text": "До 17.00 ч. движението при км 59 на автомагистрала \"Тракия\" в посока Бургас ще се осъществява в активната лента поради текущи ремонти дейности. Това съобщиха от пресцентъра на Агенция \"Пътна инфраструктура\" (АПИ).", "date": "2017.11.23", "title": "София: До 17.00 ч. движението при км 59 на автомагистрала \"Тракия\" в посока Бургас ще се осъществява в активната лента поради текущи ремонти дейности"}
{"url": "http://www.focus-news.net/news/2017/11/23/2459942/new-europe-marin-lyo-pen-obvini-bankite-che-boykotirat-neyniya-natsionalen-front.html", "text": "Председателят на френската радикална партия „Национален фронт“ Марин льо Пен обвини банките, че са обявили „фатва“ срещу нея и нейната партия. Две кредитни институции са затворили лични и партийни сметки и същевременно отказват да предоставят услуги, свързани с кредитни карти и чекове на организацията, пише  New Europe.\r\nЛьо Пен призова френските политически партии и президента на страната Емануел Макрон да се противопоставят на банките, „които се опитват да задушат демокрацията“. Политикът заплаши, че ще съди банките „Societe Generale“ и HSBC. Кредитните институции не са излезли с коментар относно обвиненията, защото са обвързани с условия за конфиденциалност. \r\nКрайнодесният лидер и преди е обвинявал банките, че подкопават дейността на „Национален фронт“, отказвайки кредити, което я е заставило да заема от руски източници. През март 2917 г. тя посети Кремъл и изрази подкрепата си към вдигането на санкциите срещу Русия и към признаването на анексията на Крим.  Виктор Турмаков", "date": "2017.11.23", "title": "New Europe: Марин льо Пен обвини банките, че бойкотират нейния „Национален фронт“"}
{"url": "http://www.focus-news.net/news/2017/11/23/2459943/kyustendil-edno-predlozhenie-e-postapilo-v-ramkite-na-obshtestveno-obsazhdane-za-izmenenie-na-naredbata-za-mestnite-taksi-i-tseni-na-uslugi.html", "text": "Само едно предложение е постъпило в рамките на обществено обсъждане на проекта за изменение на Наредбата за местните такси и цени на услугите в Кюстендил. Това съобщиха за Радио „Фокус” – Кюстендил от Общински съвет – Кюстендил. В рамките на един месец всеки заинтересован е имал възможност да се запознае с изготвения проект на Наредба за изменение и допълнение на Наредба за определяне и администриране на местните такси и цени на услуги на територията на Община Кюстендил, след което да даде предложения, становища и възражения. В този срок е постъпило само едно предложение, касаещо  изменение и допълнение на нормативната уредба, отнасящо се до плащането на такси за детска градина за деца в предучилищни групи. След изготвяне на становище по направеното предложение от страна на общинска администрация ще се обсъди възможността то да бъде включено при публикуване на следващ проект на наредбата.\r\nВенцеслав ИЛЧЕВ", "date": "2017.11.23", "title": "Кюстендил: Едно предложение е постъпило в рамките на обществено обсъждане за изменение на Наредбата за местните такси и цени на услуги"}
{"url": "http://www.focus-news.net/news/2017/11/23/2459944/burgas-kontsertat-12-koledni-kartichki-shte-se-sastoi-v-darzhavnata-opera-na-11-dekemvri.html", "text": "Концертът \"12 коледни картички\" на маестро Стефан Диомов и Община Бургас ще се състои в Държавната опера дни преди настъпването на Рождество Христово. Това съобщиха от пресцентъра на Община Бургас. Концертът ще бъде на 11 декември в залата на Държавна опера - Бургас. Спектакълът отново е по идея, режисура и сценарий на Стефан Диомов, който работи над него през последната една година. На сцената, която ще бъде празнично украсена, зрителите ще видят общо над 60 любими изпълнители. Програмата включва нови коледни песни, написани от известния бургаски композитор, които ще бъдат изпълнени от Ваня Костова, Боян Михайлов, групите \"5-те сезона\", \"Морски песъчинки\", формация \"Врабчета\", ансамбъл \"Фортисимо\" и актьорът от Драматичен театър \"Адриана Будевска\" Стоян Памуков. Празничният съпровод ще бъде поверен на музикантите от оркестър \"Колегиум Музикум\" с диригент Левон Манукян. Най-новите композиции на Стефан Диомов ще бъдат издадени на диск, а първите, които ще имат възможността да го закупят ще бъдат зрителите на \"12 коледни картички\". Новият албум на маестрото ще се разпространява на промоционална цена преди и след спектакъла.\r\nКоледният концерт ще се състои на 11 декември от 19.30 часа в залата на Държавна опера - Бургас. Поради големия интерес билетите за него вече са изчерпани, затова в продажба са пуснати билети за още един спектакъл в същия ден с начало 17.30 часа.\r\nКомпозиторът обещава много нови изненади за публиката, която ще му се довери в дните преди Коледа, а за още по-празнично настроение напомня на всички, които ще посетят концерта, да носят със себе си звънчета.\r\nБилети за спектакъла могат да се намерят на касата на Драматичен театър \"Адриана Будевска\", срещу градинката до Община Бургас.", "date": "2017.11.23", "title": "Бургас: Концертът \"12 коледни картички\" ще се състои в Държавната опера на 11 декември"}
{"url": "http://www.focus-news.net/news/2017/11/23/2459945/smolyan-13-godishno-momiche-e-blasnato-na-peshehodna-pateka-na-ul-parvi-may.html", "text": "13-годишно момиче е блъснато на пешеходна пътека на ул. „Първи май“, съобщиха от ОДМВР – Смолян. Около 17.40 часа вчера в Смолян на ул. „Първи май“ лек автомобил „Ситроен“, управляван от 36-годишна жена от областния град на пешеходна пътека блъска пресичащото 13-годишно дете от Смолян. Пострадалата е леко ранена с разкъсано контузена рана на челото и рани на пръстите на лява ръка. Незабавно ѝ е оказана медицинска помощ в ЦСМП - Смолян и освободена за домашно лечение. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2017.11.23", "title": "Смолян: 13-годишно момиче е блъснато на пешеходна пътека на ул. „Първи май“"}
{"url": "http://www.focus-news.net/news/2017/11/23/2459946/montana-41-godishen-e-s-opasnost-za-zhivota-sled-kato-e-blasnat-ot-lek-avtomobil-v-s-dolno-tserovene.html", "text": "34-годишен водач на лек автомобил \"Опел Зафира\" с монтанска регистрация, собственост на монтанска фирма, който се е движел с несъобразена скорост по пътя от Монтана към Лом, е блъснал 41-годишен пешеходец в с. Долно Церовене. Това съобщиха от ОДМВР-Монтана. Пострадалият е настанен в МБАЛ \"Д-р Стамен Илиев\" в Монтана с опасност за живота. Нанесени са и материални щети на автомобила.\r\nВодачът е изпробван за употреба на алкохол с алкотест, като пробата е отрицателна. Местопроизшествието е посетено от дежурна оперативна група на Районно управление на МВР-Лом. Извършен е оглед и е образувано досъдебно производство. На водача е съставен акт по Закона за движение по пътищата. Работа по изясняване на случая продължава.", "date": "2017.11.23", "title": "Монтана: 41-годишен е с опасност за живота, след като е блъснат от лек автомобил в с. Долно Церовене"}
{"url": "http://www.focus-news.net/news/2017/11/23/2459947/interfaks-yuzhna-koreya-mozhe-da-otlozhi-ucheniyata-si-sas-sasht-zaradi-olimpiadata-v-pyonchan.html", "text": "Министерството на отбраната на Южна Корея планира да проведе консултации със САЩ дали ще може да отложи съвместните военни учения, защото съвпадат със Зимните олимпийски и паралимпийски игри в Пьончан, предава Интерфакс,  позовавайки се на южнокорейски медии.\r\nСеул и Вашингтон планират да проведат ежегодните си съвместни военни учения през март 2018 г., докато Олимпийските игри ще се проведат в южнокорейския град Пьончан от 9 до 25 февруари, докато Паралимпийските от 9 до 18 март.\r\n„Министерството на отбраната планира да проведе консултации с въоръжените сили на САЩ, за да преместят графика на ученията „Ключово решение“, за да не съвпадат с Олимпийските игри“, съобщава източник от южнокорейското министерство на отбраната. \r\nМеждувременно Сеул се надява Северна Корея да участва на игрите, защото според него това ще помогне напрежението на Корейския полуостров да бъде намалено.  Виктор Турмаков", "date": "2017.11.23", "title": "Интерфакс: Южна Корея може да отложи ученията си със САЩ заради олимпиадата в Пьончан"}
{"url": "http://www.focus-news.net/news/2017/11/23/2459948/balgarka-zadarzhana-s-evropeyska-zapoved-za-arest-shte-bade-predadena-na-sada-v-ispaniya-za-pritezhanie-i-razprostranenie-na-narkotitsi.html", "text": "По искане на Окръжна прокуратура – Монтана съдът е допуснал предаването на българската гражданка Албена Д. (на 41 години) на испанските власти. Това съобщиха от пресцентъра на Апелативна прокуратура-София. \r\nЖената, с адресна регистрация в с. Якимово, обл. Монтата, е била издирвана с Европейска заповед за арест с цел провеждане на наказателно преследване за притежание и разпространение на наркотици, издадено от областен съдия в град Виланова, Кралство Испания.\r\nПонастоящем е задействана процедура по фактическото предаване на исканото лице на чуждестранните органи.", "date": "2017.11.23", "title": "Българка, задържана с Европейска заповед за арест, ще бъде предадена на съда в Испания за притежание и разпространение на наркотици"}
{"url": "http://www.focus-news.net/news/2017/11/23/2459949/srbija-danas-zhitelite-na-selo-lazarevo-kadeto-beshe-arestuvan-mladich-go-obyaviha-za-natsionalen-geroy.html", "text": "\"Жителите на Лазарево, община Зренянин, селото в което на 26 май 2011 г. беше арестуван генерал Ратко Младич, побесняха след обявяването на доживотната му присъда и  го обявиха за национален герой\", пише сръбското електронно издание \"Srbija Danas\".\r\nВ репортаж от Лазарево \"Srbija Danas\" твърди, че местните жители имат намерение да нарекат една от улиците в селото на името на сръбския генерал.\r\n\"Харадинай го пуснаха, докато Младич го осъдиха на доживотен затвор. Това не е никаква справедливост, след като остави кръволоците на свобода!\", смятат селяните от Лазарево, тъгувайки за генерал Младич.Агенция \"Фокус\" припомня:\r\nНачалник-щабът на босненската сръбска армия генерал Ратко Младич е смятан за отговорен за военните престъпления по време на войната в Босна, за обсадата на Сараево, при която загинаха повече от 10 000 души и за избиването на мюсюлманите в Сребреница. След подписването на Дейтънския мирен договор на 21 ноември 1995 г., почти 16 години генерал Младич беше в неизвестност, докато сръбската полиция го задържа под фалшива самоличност на 26 май 2011 г. в село Лазарево, община Зренянин и го предаде на Трибунала в Хага.", "date": "2017.11.23", "title": "\"Srbija Danas\": Жителите на село Лазарево, където беше арестуван Младич, го обявиха за национален герой"}
{"url": "http://www.focus-news.net/news/2017/11/23/2459950/dobrich-shest-sdruzheniya-sa-podali-v-obshtinata-proektni-predlozheniya-za-osiguryavane-na-finansirane.html", "text": "Шест сдружения са подали в Община град Добрич проектни предложения за осигуряване на финансиране. Това съобщи Росица Йорданова, зам.-кмет на Добрич с ресор „Икономическо развитие и европейски фондове“, предаде кореспондентът на Радио „Фокус” – Варна. В края на миналата седмица е заседавала Комисията, която разгледала предложенията за финансиране на тези така наречени малки проекти. Общият ресурс за тях е 10 000 лв. \r\nЗам.-кметът на Добрич посочи, че проектните предложения се реализират от граждански инициативи в полза на местната общност. Комисията е разгледала по същество отчитането на техните бюджети. Подадените предложения са от Сдружение „Детско сърце“ – „Да помогнем на сърдечно болните деца от град Добрич“ (исканата сума за подпомагане от тях е 920 лв.), от Училищно настоятелство „Петко Рачов Славейков“ – „Кралят на музикалните инструменти“ (исканата сума за подпомагане от тях е 1960 лв.), от Сдружение „Черноморски център за развитие“ – „Добрич в бъдеще време – глобален форум за IT  образование“ (исканата сума за подпомагане от тях е 3050 лв.), от Народно читалище „Мевляна“ – „Стихове от и за парка“ (исканата сума за подпомагане от тях е 1465 лв.) и от Национално сдружение „Традиция“ – Добрич. Неговото проектно предложение е финансирано за ушиване на униформи за участие в исторически реконструкции по повод 140 от Руско-турската освободителна война. \r\n„Констатирахме със задоволство, че критериите, които определихме, са наистина опростени и нямаше никакъв проблем с отчитането на проектите. Бяха изпълнени всичките дейности по тях, бяха ни представени всички разходно-оправдателни документи“, посочи Росица Йорданова. Тя допълни, че след одобрение от кмета на Добрич сумите ще бъдат изплатени на отделните сдружения. \r\nЖулиета НИКОЛОВА", "date": "2017.11.23", "title": "Добрич: Шест сдружения са подали в Общината проектни предложения за осигуряване на финансиране"}
{"url": "http://www.focus-news.net/news/2017/11/23/2459951/kyustendil-sedmoklasnitsi-ot-treto-osnovno-uchilishte-prof-marin-drinov-shte-uchastvat-v-evropeyska-sedmitsa-na-profesionalnite-umeniya.html", "text": "Седмокласници от Трето основно училище „Проф. Марин Дринов” в Кюстендил участват в Европейска седмица на професионалните умения. Това съобщи пред Радио „Фокус” – Кюстендил директорът на учебното заведение Татяна Танева. Учениците ще посетят днес сервизен център на местното газово дружество. Те ще се запознаят с професиите на инсталатора и инженера в енергийния сектор чрез игри, практически задачи и презентации. Целта на инициативата е да вдъхнови младежите да повишават уменията си чрез качествено професионално образование и обучение.\r\nВенцеслав ИЛЧЕВ", "date": "2017.11.23", "title": "Кюстендил: Седмокласници от Трето основно училище „Проф. Марин Дринов” ще участват в Европейска седмица на професионалните умения"}
{"url": "http://www.focus-news.net/news/2017/11/23/2459952/politico-spored-evropeyskata-komisiya-brekzit-oznachava-che-britanski-gradove-nyama-kak-da-stanat-evropeyski-stolitsi-na-kulturata.html", "text": "Европейската комисия съобщи на правителството на Великобритания, че негови градове няма как да бъдат обявени за Европейска столица на културата през 2023 г., макар и в момента да е възможно и страни извън Съюза да кандидатстват за титлата, пише изданието  Politico.\r\n„След Брекзит участието на Великобритания в мероприятието Европейска столица на културата няма да е възможно“, пише в писмо от Мантин Райхертс, генерален директор на отдела по култура и образование на ЕК. Истанбул, Рейкявик и норвежкият град Ставангер са били европейски столици на културата, макар и да са извън ЕС. Според Райхертс единствено страни членки на ЕС, кандидат-членки и членове на Европейската икономическа зона могат да кандидатстват, а Великобритания няма да се числи към нито една от тези групи, след като напусне Съюза през 2019 г.\r\nРешението Великобритания да кандидатства за Европейска столица на културата е взето през 2014 г. През октомври 2017 г. градовете Дънди, Нотингам, Лийдс, Белфаст и Милтън Кейнс изразиха интерес да бъдат домакини през 2023 г.   Агенция „Фокус“ припомня  , че целта на мероприятието е да се подчертае богатството и разнообразието на културите в Европа, да се засили международното влияние на страните, получили титлата и да се засили туризма и културната дейност в тях. \r\nВ миналото два британски града са били Европейска столица на културата: Глазгоу през 1990 ж и Ливърпул през 2008 г. Виктор Турмаков", "date": "2017.11.23", "title": "Politico: Според Европейската комисия Брекзит означава, че британски градове няма как да станат Европейски столици на културата"}
{"url": "http://www.focus-news.net/news/2017/11/23/2459953/novo-saorazhenie-na-chez-zahranva-selata-pancharevo-i-kolalyane-kompaniyata-investira-914-000-lv-v-rayona.html", "text": "ЧЕЗ Разпределение България въведе в експлоатация днес възлова станция, която захранва селата Панчарево и Кокаляне с електроенергия. В нея през ноември компанията монтира последно поколение оборудване. Това съобщиха от пресцентъра на ЧЕЗ България. Съоръжението е изцяло автоматизирано и ще позволява и резервиране на електрозахранването при евентуални смущения. Това ще минимизира броя на засегнатите клиенти и ще доведе до намаляване на времетраенето на паузите без електрозахранване. Инвестицията е на стойност 370 хил. лв. Общо в района компанията инвестира 914 000 лв. \r\nКомпанията стартира и автоматизация на електрическата мрежа чрез монтирането на дистанционно управляеми апарати върху електропроводите. Уредите позволяват по-бързата локализация на авариите по мрежата и ремонтите да се извършват с по-малко неудобства за клиентите. Новите устройства дават възможност за ремонт на отделни части, без да се изключва целият електропровод. В района вече са монтирани 4 дистанционно управляеми апарата, предстои монтиране на още един. Общата им стойност възлиза на 150 хил. лв. Компанията монтира и сигнализатори, които предават дистанционно информация за състоянието на мрежата. \r\nКато част от подготовката за зимния сезон в Панчарево и Кокаляне компанията извърши всички необходими ремонти по въздушните електропроводи, включително подмяна на проводници, на над 100 изолатора, изпълни реконструкция на мрежа ниско напрежение, а извършването на просеки в района продължава. Всички трафопостове са диагностицирани и подготвени за зимния сезон. \r\nДейностите по реализацията на проектите в Панчарево и Кокаляне налагат прекъсвания на електрозахранването за провеждане на планираните ремонти, както и кратковременни оперативни превключвания нощем, с цел подготовка на съоръженията за работа. Всички ремонтни дейности ще продължат до средата на декември. Подобренията да доведат до многократно повишаване на сигурността на електрозахранването през зимния сезон.", "date": "2017.11.23", "title": "Ново съоръжение на ЧЕЗ захранва селата Панчарево и Колаляне, компанията инвестира 914 000 лв. в района"}
{"url": "http://www.focus-news.net/news/2017/11/23/2459954/kaloyan-pargov-bsp-sofiya-podaryavame-na-g-zha-fandakova-pravilnik-za-redene-na-paveta-ot-1936-g-za-da-y-sluzhi-kato-uchebnik.html", "text": "Подаряваме на г-жа Фандъкова правилник за редене на павета от 1936 г., за да й служи като учебник. Това каза лидерът на БСП-София и член на Изпълнителното бюро на БСП Калоян Паргов по време на днешното заседание на Столичния общински съвет, предаде репортер на Агенция „Фокус“. „В началото на мандата казахме, че ще бъдем конструктивна опозиция и тогава, когато се налага, ще помагаме. И понеже станахме за посмешище с паветата по улиците през последните няколко месеца, затова изнамерихме от архивите един правилник за каменно-паважни настилки, който е от 1936 г. Преди повече от 80 г. нашите предшественици на територията на София очевидно са се вълнували от това как могат да се редят павета ефективно, така че настилката да не бъде нарушавана. В следствие на което ние считаме, е този правилник трябва да влезе в употреба и да служи на г-жа Фандъкова и Столична община като учебник по редене на павета, за да може да се обучат те, да се обучат и тези, които правят каменно-паважни настилки, и да знаят, че не е много лесна работа и това е било занаят и преди 1945 г.“, заяви още Паргов.\r\nПо думите му бул. „Княз Александър Дондуков“ има дълга сага. „Като започнем от неговото проектиране, след това сагата с павета или асфалт, което забави проекта, някои играха и плажен волейбол върху пясъка, но очевидно и това не помогна, за да се справим в срок и качествено. Така че това нещо е като принос от групата на БСП-София в помощ на г-жа Фандъкова в тежката й задача по запазването и пренареждането на паветата в София“, обясни той и уточни, че липсва достатъчно контрол и достатъчно експертност в работата на кмета и на Столична община. \r\n„Имаме нужда от повече спазване на правила, защото има чувство на безнаказаност, което хората вече не могат да търпят и затова излизат на протест в неделя“, каза Паргов.\r\nЦветилена СИМЕОНОВА", "date": "2017.11.23", "title": "Калоян Паргов, БСП – София: Подаряваме на г-жа Фандъкова правилник за редене на павета от 1936 г., за да й служи като учебник"}
{"url": "http://www.focus-news.net/news/2017/11/23/2459955/kmetat-na-sofiya-yordanka-fandakova-ochevidno-e-che-ot-bul-dondukov-shte-zapochnat-vsichki-predizborni-kampanii.html", "text": "Oчевидно e, че от бул. „Дондуков“ ще започнат всички предизборни кампании. Това каза кметът на София Йорданка Фандъкова по време на днешното заседание на Столичния общински съвет, след като лидерът на БСП-София Калоян Паргов официално й подари правилник за редене на каменно-паважни настилки от 1936 г., предаде репортер на Агенция „Фокус“.\r\n“Г-н Паргов отново подготви много пищен спектакъл. Oчевидно e, че от бул. „Дондуков“ ще започнат всичките предизборни кампании. Но приемам с усмивка закачката. Паветата се редят от занаятчии, а не от политици. И наистина имаме нужда от добри занаятчии. Радвам се, че правим възможно и по-приятно политическите сили да изпълняват своите ангажименти, защото това е ролята на политическите партии – да правят политически кампании“, каза още тя.\r\nФандъкова припомни, че цялостната реконструкция на бул. „Дондуков“ все още не е свършена, макар че движението е пуснато. „Сред наложените съществени промени срокът се промени на 1 декември и всеки ден забавяне, който е след този срок, ще струва на фирмата изпълнител 77 хил. лева – това е санкцията за забавяне. Така че както досега не съм правила компромис с изпълнителите, така няма да направя и компромис с този обект“, обясни тя.\r\nЦветилена СИМЕОНОВА", "date": "2017.11.23", "title": "Кметът на София Йорданка Фандъкова: Oчевидно e, че от бул. „Дондуков“ ще започнат всички предизборни кампании"}
{"url": "http://www.focus-news.net/news/2017/11/23/2459956/euobserver-ispaniya-e-prinudena-da-nastanyava-novopristignalite-migranti-v-nedovarshen-zatvor.html", "text": "Напливът на мигранти от Алжир в Испания е принудил министерството на вътрешните работи на европейската държава да привика посланика на африканската страна, за да обясни феномена, предава  EUObserver.\r\nВ понеделник, 20 ноември, 464 мигранти са пристигнали в южния испански град Архидона, като са настанени в недостроен затвор край град Малага.  Виктор Турмаков", "date": "2017.11.23", "title": "EUObserver: Испания е принудена да настанява новопристигналите мигранти в недовършен затвор"}
{"url": "http://www.focus-news.net/news/2017/11/23/2459957/blicsarbiya-karla-del-ponte-smyata-che-dozhivotnata-prisada-za-ratko-mladich-e-spravedliva.html", "text": "Бившият главен прокурор на Международния наказателен трибунал за бивша Югославия Карла дел Понте смята, че \"бившия сръбски генерал Ратко Младич носи най-голяма отговорност за военните престъпления на Балканите, след смъртта на Слободан Милошевич\", предава белградското електронно издание \"Blic\", като се позовава на интервю на дел Понте за телевизия N 1.\r\nБившият прокурор заявява, че е \"доволна от доживотната присъда, която получи Младич, тъй като тя от една страна е справедлива спрямо жертвите на военните престъпления, а от друга е позитивен сигнал за работата на Трибунала, който трябва да приключи своята работа в края на годината.\"", "date": "2017.11.23", "title": "Blic\"(Сърбия): Карла дел Понте смята, че доживотната присъда за Ратко Младич е справедлива"}
{"url": "http://www.focus-news.net/news/2017/11/23/2459958/stara-zagora-konkurs-za-risunka-az-i-prirodata-organizirat-za-detsata-v-grada.html", "text": "Община Стара Загора и фирма „Екоколект“ организират конкурс за рисунка на тема „Аз и природата“. В него могат да участват ученици от първи до четвърти  клас  от училищата в Стара Загора. Това съобщиха от пресцентъра на Общината.\r\nЦелта на кампанията е да се формира отговорно отношение към природата и заобикалящия ни свят и да се предизвика ангажираност у младите хора за опазването й.\r\nВ рамките на две седмици участниците ще могат да нарисуват своите картини по зададената тема. Няма изискване за формат или материали използвани за изработка. \r\nСпециална комисия ще избере най-добрите рисунки, а авторите им ще получат награди – таблет, МР 3 плеър, музикални слушалки.\r\nТворбите се събират в стаи 602 и 603 в сградата на общинска администрация Стара Загора.\r\nКампанията приключва с награждаване на победителите на специална церемония. Тя ще се проведе на 11 декември 2017 г. от 15.00 часа в Центъра за подкрепа за личностно развитие към Община Стара Загора.", "date": "2017.11.23", "title": "Стара Загора: Конкурс за рисунка „Аз и природата“ организират за децата в града"}
{"url": "http://www.focus-news.net/news/2017/11/23/2459959/pazardzhik-seriozen-ostava-problemat-s-nereglamentiranite-smetishta-v-selo-radilovo.html", "text": "Сериозен остава проблемът с нерегламентираните сметища в пещерското село Радилово, особено през зимните месеци. Това каза за Радио „Фокус“ – Пазарджик Благой Харизанов, кмет на населеното място. По думите му през зимата хората масово изхвърлят пепелта от печките си пред домовете или около контейнерите за смет. Така за кратко време се образуват нерегламентирани сметища. Същият проблем има и с изхвърлянето на по-големите битови и строителни отпадъци. “Въпреки огромното старание, което полагаме за почистване на тези сметища, само няколко дни след това се появяват нови. Нямаме физическата възможност да санкционираме нарушителите. Нямаме и възможност да поставим навсякъде проследяващи устройства, с които да следим за нарушители“, уточни Харизанов. Той каза още, че Община Пещера е предоставила достатъчен брой контейнери за смет за цялото село.\r\nАлбена ЖИЛЕКОВА", "date": "2017.11.23", "title": "Пазарджик: Сериозен остава проблемът с нерегламентираните сметища в село Радилово"}
{"url": "http://www.focus-news.net/news/2017/11/23/2459960/sofiya-politseyski-patrul-e-razpolozhen-na-izhoda-na-grada-v-posoka-plovdiv.html", "text": "Полицейски патрул с регистрационен номер 5279 е разположен на изхода на града в посока Пловдив, предаде репортер на Агенция „Фокус“.", "date": "2017.11.23", "title": "София: Полицейски патрул е разположен на изхода на града в посока Пловдив"}
{"url": "http://www.focus-news.net/news/2017/11/23/2459961/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейската комисия съобщи на правителството на Великобритания, че негови градове няма как да бъдат обявени за Европейска столица на културата през 2023 г., макар и в момента да е възможно и страни извън Съюза да кандидатстват за титлата, пише изданието  Politico.\r\n„След Брекзит участието на Великобритания в мероприятието Европейска столица на културата няма да е възможно“, пише в писмо от Мантин Райхертс, генерален директор на отдела по култура и образование на ЕК. Истанбул, Рейкявик и норвежкият град Ставангер са били европейски столици на културата, макар и да са извън ЕС. Според Райхертс единствено страни членки на ЕС, кандидат-членки и членове на Европейската икономическа зона могат да кандидатстват, а Великобритания няма да се числи към нито една от тези групи, след като напусне Съюза през 2019 г.\r\nРешението Великобритания да кандидатства за Европейска столица на културата е взето през 2014 г. През октомври 2017 г. градовете Дънди, Нотингам, Лийдс, Белфаст и Милтън Кейнс изразиха интерес да бъдат домакини през 2023 г. \r\n***\r\n  Председателят на френската радикална партия „Национален фронт“ Марин льо Пен обвини банките, че са обявили „фатва“ срещу нея и нейната партия. Две кредитни институции са затворили лични и партийни сметки и същевременно отказват да предоставят услуги, свързани с кредитни карти и чекове на организацията, пише  New Europe.\r\nЛьо Пен призова френските политически партии и президента на страната Емануел Макрон да се противопоставят на банките, „които се опитват да задушат демокрацията“. Политикът заплаши, че ще съди банките „Societe Generale“ и HSBC. Кредитните институции не са излезли с коментар относно обвиненията, защото са обвързани с условия за конфиденциалност. \r\nКрайнодесният лидер и преди е обвинявал банките, че подкопават дейността на „Национален фронт“, отказвайки кредити, което я е заставило да заема от руски източници. През март 2917 г. тя посети Кремъл и изрази подкрепата си към вдигането на санкциите срещу Русия и към признаването на анексията на Крим.\r\n***\r\nМеждународният наказателен трибунал за бивша Югославия осъди бившия командир на босненските сърби Ратко Младич на доживотен затвор за геноцид и престъпления срещу човечеството, извършени между 1992 и 1995 г., пише холандският вестник  Dutch News.\r\nСъдът призна Младич за виновен за „геноцид и преследване, изтребване и убийства в Сребреница през 1995 г.“ Около 8000 мъже и момчета от града бяха избити от силите, командвани от Младич. Тогава Сребреница е под защитата на холандски войници, част от мисията на ООН. \r\nХоландският външен министър Халбе Зийлстра приветства решението на трибунала. „Войната в Югославия и престъплението в Сребреница нанесоха нелечими белези. Надявам се присъдата да помогне бъдещите поколения да се справят със загубата и страданията“, заяви министърът. „Присъдата помогна да се затвори една от най-болезнените глави в следвоенната военна история на Холандия“, смята той.\r\n***\r\nАфганистански мигрант е задържан в Унгария при опит да влезе в нея в камион с българска регистрация, пише местният вестник  Délmagyarország.\r\nНа 22 ноември в 14 часа местно време на граничен пункт Рьоске при проверка на камион с българска регистрация е открит мигрант. Човекът, представил се за афганистански гражданин, не е успял да покаже самоличността си или законността на престоя си в Унгария. \r\nУнгарската полиция съобщава, че мъжът е задържан и поставен под временна стража. \r\n***", "date": "2017.11.23", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/11/23/2459962/vecernje-novostisarbiya-sasedite-na-semeystvo-mladich-ot-banovo-bardo-v-belgrad-bolyat-ni-sartsata-ot-tazi-nespravedlivost.html", "text": "Съседите на семейство Младич на улица \"Благоя Парович\" в белградския квартал Баново Бърдо заявяват, че \"сърцата ги болят от тази явна несправедливост\", пише белградския \"Vecernje novosti\" в репортаж, посветен на доживотната присъда на бившия генерал от армията на Република Сръбска.\r\nИзданието съобщава, че обявяването на присъдата от Трибунала в Хага се посреща с неодобрение от жителите на квартала, които добре познават фамилията на Младич.\r\n\"Разочаровани сме, въпреки че никой от нас не е очаквал справедливост от Трибунала в Хага, тъй като след преднамерено разследване идва и преднамерена присъда\", заявяват жителите на квартала пред  \"Vecernje novosti\".\r\nВестникът обобщава, че за сърбите, които са познавали генерал Младич, доживотната му присъда е \" тежък ден за всички сърби и за цяла Сърбия.\"", "date": "2017.11.23", "title": "\"Vecernje novosti\"(Сърбия): Съседите на семейство Младич от Баново Бърдо в Белград: Болят ни сърцата от тази несправедливост"}
{"url": "http://www.focus-news.net/news/2017/11/23/2459963/kardzhali-nevzriven-snaryad-e-otkrit-v-blizost-do-grobishtniya-park-na-selo-bagriltsi-ochakvat-se-eksperti-za-obezopasyavaneto-mu.html", "text": "Невзривен снаряд е бил намерен в близост до гробищния парк на село Багрилци, община Крумовград. Това съобщиха от ОДМВР-Кърджали. Местен жител попаднал на боеприпаса около 14.00 часа вчера и подал сигнал на полицейски инспектор от Районно управление на МВР-Крумовград. Незабавно са били изпратени служители на реда за непрекъсната охрана на зоната за безопасност. Снарядът е намерен в гориста местност и в района няма жилищни сгради. Очаква се пристигането на експерти за обезопасяването на боеприпаса.", "date": "2017.11.23", "title": "Кърджали: Невзривен снаряд е открит в близост до гробищния парк на село Багрилци, очакват се експерти за обезопасяването му"}
{"url": "http://www.focus-news.net/news/2017/11/23/2459964/mvr-vremenno-shte-otnema-registratsiyata-na-tehnicheski-neizpravnite-avtomobili.html", "text": "Народните представители приеха окончателни промени в Закона за МВР, предаде репортер на Агенция „Фокус“. Промените с вносител Министерски съвет бяха приети на първо четене на 21 август. \r\nДепутатите решиха МВР и Изпълнителна агенция „Автомобилна администрация“ да обменят технически данни за регистрираните превозни средства и за периодичните им технически прегледи. В случаите, когато при периодичен технически преглед се установи опасна техническа неизправност, Изпълнителната агенция ще уведомява МВР за временно отнемане на регистрацията на неизправното превозно средство. МВР ще отнема временно регистрацията и ще уведомява собственика на превозното средство. След отстраняване на опасната техническа неизправност МВР ще разрешава ползването на превозното средство. В такива случаи няма да се осъществява нова процедура за неговата регистрация. \r\nС промени в Закона за Национална система за спешни повиквания с единен европейски номер 112, центровете на системата ще обработват и спешни повиквания от превозни средства. \r\nНа 16 ноември парламентът въведе глоба от 500 до 1000 лв. за нарушителите на правилата за достъп до стратегически обекти от значение за националната сигурност. За маловажни нарушения органите на МВР ще налагат глоба от 50 лв.  \r\nСлужителите на МВР вече ще могат да оказват съдействие при наблюдение на държавната граница и да задържат нарушителите на граничния режим. Те ще могат да осъществяват охрана или пропускателен режим в района на охраняван от МВР обект. \r\nОградата по границата беше включена  в списъка на обектите и дейностите, които МВР охранява с полицейски органи, включително и със сигнално-охранителна техника.\r\nС окончателните промени парламентът допусна функционирането на пожарни екипи от двама души в населените места до 5000 души. \r\nБиляна ИВАНОВА", "date": "2017.11.23", "title": "МВР временно ще отнема регистрацията на технически неизправните автомобили"}
{"url": "http://www.focus-news.net/news/2017/11/23/2459965/parlamentat-prie-okonchatelni-promeni-v-zakona-za-nasarchavane-na-zaetostta-namalyavashti-administrativnata-tezhest.html", "text": "Парламентът прие окончателни промени в Закона за насърчаване на заетостта, с които се намалява административната тежест върху гражданите и бизнеса, предаде репортер на Агенция „Фокус“.  Съгласно новия закон освен намаляване на административната тежест,  за целите на изпълнението на държавната политика по заетостта Министерство на труда и социалната политика (МТСП) и Агенцията по заетостта ще обменят информация относно лични данни на физически лица при условия и по ред, определени в инструкция на министъра на труда и социалната политика. \r\nДеница КИТАНОВА", "date": "2017.11.23", "title": "Парламентът прие окончателни промени в Закона за насърчаване на заетостта, намаляващи административната тежест"}
{"url": "http://www.focus-news.net/news/2017/11/23/2459966/pencho-milkov-bsp-za-balgariya-ne-mozhe-da-se-priemat-pribarzani-merki-za-otvaryane-na-balgarskiya-pazar-za-chuzhdi-rabotnitsi.html", "text": "Отчитаме, че вече в България има недостиг на работници и това се дължи както на голямата миграция на българи, така и на демографската катастрофа. Същевременно обаче, не е направено необходимото проучване. Не може да се приемат, прибързани и на парче, мерки по отношение на проблем, който трябва да се реши след обективен анализ и при напрягане на научния и интелектуален капацитет на нашето общество. Това заяви народният представител от „БСП за България“ Пенчо Милков от парламентарната трибуна, съобщиха от пресцентъра на НС на БСП. Милков обясни, че между първо и второ четене на Закона за МВР са били  внесени текстове, с които се цели промяна на два закона – за чужденците в Република България и за трудовата миграция и трудовата мобилност, които регулират достъпа до българския пазар на труда на лица от трети държави. \r\n„Това са отношения в обществото, които нямат връзка със закона за МВР. Двата големи български синдиката са решително против, което се вижда от протокол от обсъждания в Националния съвет за тристранно сътрудничество“, допълни Милков. По неговите думи представителите на работодателските организации, както и специалисти в областта, в свои изказвания и становища в последните години формулират проблема за липсата на работна ръка и квалифицирани кадри, но липсва обективен и цялостен анализ за параметрите на проблема. \r\n„Няма как да не се види, че отварянето на трудовия пазар в България има отражение върху друг голям проблем пред нашето общество – демографската криза. Свързан проблем е износът от България на все повече квалифицирана работна ръка – според изследване на БАН се увеличава делът на българите в чужбина с висше образование“, подчерта той. По неговите думи БАН прави извод, че демографията и образованието са пряко свързани. „Трябва да се предприемат мерки за отваряне на трудовия пазар, но те не бива да бъдат самостоятелни, извън един комплекс от мерки – ограничаване на трудовата миграция на българите, особено на високо квалифицираните ни съграждани, повишаване на възнагражденията от българските работодатели за труд, за който в други държави българските работниците получават повече, обвързване на българското образование с икономиката“, каза още Пенчо Милков.", "date": "2017.11.23", "title": "Пенчо Милков, „БСП за България“: Не може да се приемат прибързани мерки за отваряне на българския пазар за чужди работници"}
{"url": "http://www.focus-news.net/news/2017/11/23/2459967/episkop-gerasim-hram-pametnikat-sv-aleksandar-nevski-ne-e-obiknovena-tsarkva-a-simvol-na-svobodna-i-demokratichna-balgariya.html", "text": "Храм-паметникът „Св. Александър Невски“ не е обикновена църква, а символ на свободна и демократична България. Това каза Негово преосвещенство Мелнишки Епископ Герасим – главен секретар на Светия Синод и председател на църковното настоятелство на катедралния храм „Св. Александър Невски“, в интервю за Агенция „Фокус“ във връзка с патронния празник на храма, който се отбелязва на 23 ноември.\r\n„Наричаме го паметник, защото е построен в памет на хилядите руски воини и всички други воини, които са влизали в състава на Руската империя – и финландски, и румънски, и др. Така че това е символ и паметник на освободителната война и на нейния успешен край, който е довел до възстановяването на българската държава след петвековното османско робство и до голяма степен е повлиял за това България да бъде такава, каквато е днес – свободна и демократична страна. И затова храмът е осветен в чест на свети Александър Невски, който е бил патрон на руските воини. Той е бил началник на държавата, бил е пълководец и по много чудни начини е печелил своите битки, заради което руската войска го е припознала като свой поддръжник и молитвеник“, каза още Епископ Герасим.\r\nПо думите му това е храм, какъвто много рядко може да се види точно по този начин построен - той е в поствизантийски стил и е уникален и като архитектура, и като изпълнение. „При стенописите нещата са още по-уникални, защото са започнали да го рисуват руски художници, а след това и българските са проявили ревност и те да се включат, тъй като площта е много голяма. И е станало малко като едно благородно състезание между тях, за да се покаже всеки в най-добра светлина. И сега най-големите български стенописци и реставратори започнаха да се занимават с изучаването на различните стилове, като дори се опитват да парцелират определен майстор точно къде е рисувал. И това ще бъде много важно за бъдещата реставрация на стенописите, които, за съжаление, не са в много добро състояние“, обясни той.\r\nЕпископ Герасим уточни, че в храма има частица от мощите на свети Александър Невски, частица от мощите на свети Серафим Саровски, копие на Чудотворната икона, икона на свети Серафим Софийски, чиито мощи се намират в криптата на Руската църква, а отскоро и икона на Света Богородица „Всецарица“. „Има много светини и много истински важни духовни ценности, които се намират в храма „Св. Александър Невски“, и хората усещат това вътрешно с душите си. И затова с вяра и упование в бога идват, за да се поклонят, за да се помолят на светията в този ден да им даде на всекиго според това, което е полезно за неговата душа и което ще допринесе за неговото духовно израстване и в крайна сметка за неговото душевно спасение“, каза още той.\r\nЦветилена СИМЕОНОВА", "date": "2017.11.23", "title": "Епископ Герасим: Храм-паметникът „Св. Александър Невски“ не е обикновена църква, а символ на свободна и демократична България"}
{"url": "http://www.focus-news.net/news/2017/11/23/2459968/zam-kmetat-na-sofiya-evgeni-krusev-zatrudneniya-v-dvizhenieto-po-vreme-na-predsedatelstvoto-shte-ima-no-sas-sigurnost-nyama-da-bade-ad.html", "text": "Затруднения в движението по време на председателството ще има, но със сигурност няма да бъде ад. Това каза зам.-кметът по направление „Транспорт и транспортни комуникации“ в София Евгени Крусев, предаде репортер на Агенция „Фокус“. По думите му транспортното обслужване в района на НДК няма да бъде нарушавано и средствата на градския транспорт ще изпълняват нормално своята транспортна задача. \r\n„По време на Българското председателство на Съвета на ЕС няма да може да се паркира на големия паркинг около вход А3 на НДК, както и на по-малкия, който се намира на бул. „Витоша“ и ул. „Шадьор Петьофи“. А дали синята зона от страната на НДК ще бъде използваема, или закрита зависи от конкретния периметър за сигурност, който ще бъде изграждан от службите за сигурност, а той ще варира в зависимост от срещите, които се провеждат в НДК. Изключително много технически екипи ще са ангажирани с това да се вземат съответните мерки за сигурност, за да може важните лица, които ще заседават в НДК, да са добре защитени“, обясни Крусев.\r\nЗам.-кметът на София уточни, че затварянето на паркингите няма да бъде възмездно, а ще се поеме от бюджета на Столична община и на Центъра за градска мобилност. „А безплатните карти за градския транспорт, които ще бъдат издавани за доброволците по време на председателството, ще бъдат издадени от ЦГМ за сметка на Столична община. От 60 до 230 доброволци са заявили, че искат да ползват такива карти, като общата им стойност е до 70 хил. лева“, каза още той.\r\nЦветилена СИМЕОНОВА", "date": "2017.11.23", "title": "Зам.-кметът на София Евгени Крусев: Затруднения в движението по време на председателството ще има, но със сигурност няма да бъде ад"}
{"url": "http://www.focus-news.net/news/2017/11/23/2459969/reuters-komandirat-na-iranskiya-korpus-na-strazhite-na-islyamskata-revolyutsiya-zayavi-che-razorazhavaneto-na-hizbulla-ne-podlezhi-na-pregovori.html", "text": "Командирът на иранския Корпус на стражите на ислямската революция Мохамад Али Джафари заяви, че организацията ще играе  активна роля при установяването на трайно примирие в Сирия и добави, че разоръжаването на ливанската шиитска групировка „Хизбулла“ не подлежи на преговори, предава  Reuters.\r\nДжафари също така отхвърли възможността за преговори относно иранската ракетна програма, както е искано от Франция и от другите западни сили, посочвайки, че исканията на френския президент Емануел Макрон за обсъждането на „отбранителната ракетна дейност на Иран се дължат на неговата младост и липса на опит“.  Виктор Турмаков", "date": "2017.11.23", "title": "Reuters: Командирът на иранския Корпус на стражите на ислямската революция заяви, че разоръжаването на „Хизбулла“ не подлежи на преговори"}
{"url": "http://www.focus-news.net/news/2017/11/23/2459970/nsi-prez-tretoto-trimesechie-na-2017-g-obshtiyat-indeks-na-oborota-za-sektor-transport-skladirane-i-poshti-se-uvelichava-s-31-spryamo-vtoroto-trimesechie-na-2017-godina.html", "text": "По предварителни данни през третото тримесечие на 2017 г. общият индекс на оборота за сектор „Транспорт, складиране и пощи”, се увеличава с 3.1% спрямо второто тримесечие на 2017 година. Това съобщиха от Националния статистически институт (НСИ). Ръст се наблюдава във всички дейности, като най-висок е при „Въздушен транспорт” и „Воден транспорт”, съответно с 12.6 и 7.0%.\r\nОбщият индекс на оборота за сектор „Създаване и разпространение на информация и творчески продукти; Далекосъобщения” нараства с 2.2% спрямо второто тримесечие на 2017 година. Увеличение се наблюдава при почти всички дейности в състава на сектора, като най-съществен е ръстът на „Информационни услуги” (11.1%) и „Радио- и телевизионна дейност” (5.3%). Намаление е регистрирано само при „Производство на филми и телевизионни предавания, звукозаписване и издаване на музика” (1.8%).\r\nПри Други бизнес услуги най-голямо е увеличението на индекса на оборота спрямо предходното тримесечие при „Дейности по наемане и предоставяне на работна сила” - 8.5%, докато при „Други професионални дейности” се отчита най-същественото намаление - 14.4%.\r\nПрез третото тримесечие на 2017 г. общият индекс на оборота за сектор „Транспорт, складиране и пощи” нараства с 11.9% в сравнение със същото тримесечие на 2016 година. Ръст се наблюдава при повечето дейности, като най-висок е при „Пощенски и куриерски услуги” - 15.3%, и „Складиране и обработка на товари, спомагателни дейности в транспорта” - 15.2%. Намаление е регистрирано само при „Воден транспорт” (23.9%).\r\nОбщият индекс на оборота за сектор „Създаване и разпространение на информация и творчески продукти; Далекосъобщения” е с 14.1% по-висок в сравнение с третото тримесечие на 2016 година. Нарастване на индекса на оборота има при почти всички дейности, като най-значително е увеличението при „Информационни услуги” (34.9%), „Радио- и телевизионна дейност” (19.1%), и „Дейности в областта на информационните технологии” (17.8%). Спад е регистриран при „Производство на филми и телевизионни предавания, звукозаписване и издаване на музика” (2.9%).\r\nПри Други бизнес услуги увеличение спрямо третото тримесечие на 2016 г. е отчетено при повечето дейности, като то е най-голямо при „Дейности по наемане и предоставяне на работна сила” - 32.0%, и „Административни офис дейности и друго спомагателно обслужване на стопанската дейност” - 22.0%. Намаление се наблюдава при „Архитектурни и инженерни дейности, технически изпитвания и анализи” (5.6%) и „Туристическа агентска и операторска дейност; други дейности, свързани с пътувания и резервации” (4.3%).", "date": "2017.11.23", "title": "НСИ: През третото тримесечие на 2017 г. общият индекс на оборота за сектор „Транспорт, складиране и пощи”, се увеличава с 3.1% спрямо второто тримесечие на 2017 година"}
{"url": "http://www.focus-news.net/news/2017/11/23/2459971/zhelyo-boychev-bsp-vnasyame-predlozhenie-za-sazdavane-na-vremenna-komisiya-za-natsionalnata-programa-za-sanirane.html", "text": "ПГ на БСП внася проект за решение за създаване на Временна комисия за Националната програма за саниране. Това каза заместник-председателят на ПГ на „БСП за България“ Жельо Бойчев по време на брифинг в Народното събрание, предаде репортер на Агенция „Фокус“. Той поясни, че БСП иска да станат ясни всички обстоятелства, свързани с изработването на критериите за програмата и изпълнението на целите, с начина на определяне на пределните цени. „В предмета на Комисията искаме да се заложи бъдещето развитие на програмата“, коментира Бойчев. „Знаете, че имаше такъв дебат в Народното събрание на 9 юни тази година по наше настояване. На този дебат бяха приети решения. Съгласно тях, министърът на регионалното развитие внесе информация в НС. От тази информация става ясно, че към момента има подписани договори за близо 2 млрд. лв.“, каза Бойчев. По думите му става ясно, че няма предвидени финансови средства за бюджет 2018 г. за продължение на програмата и изпълнение на сключените договори. Според него към момента не е ясно бъдещето на програмата и какъв процент ще бъде заплащан от българските граждани, ако те продължат своето намерение да санират сградите, в които живеят. \r\nДеница КИТАНОВА", "date": "2017.11.23", "title": "Жельо Бойчев, БСП: Внасяме предложение за създаване на Временна комисия за Националната програма за саниране"}
{"url": "http://www.focus-news.net/news/2017/11/23/2459972/milena-pencheva-obshtina-smolyan-28-zhilishtni-sgradi-na-teritoriyata-na-obshtinata-sa-sanirani-po-natsionalnata-programa-ot-2015-g-do-sega.html", "text": "28 жилищни сгради са санирани в община Смолян по Националната програма от 2015 г. до сега. Това каза в интервю за Радио „Фокус“ – Смолян Милена Пенчева, главен експерт в Община Смолян. „През 2015 г. стартира Националната програма за енергийна ефективност за многофамилни жилищни сгради, като Община Смолян участва с общо 29 блока. От тях 25 блока по Националната програма и 4 блока, които не бяха изпълнени по Оперативна програма „Регионално развитие“ и бяха прехвърлени за изпълнение по Националната програма“, уточни Пенчева. Тя добави, че от тези общо 29 блока до момента са завършени и са въведени в експлоатация 28, а в един блок мерките за енергийна ефективност се изпълняват в момента.\r\nСпоред Пенчева до момента за тези 28 блока от Българска банка за развитие са разплатени около 20 млн. лв. без ДДС, които включват изпълнението на всички дейности –  енергийно обследване, техническо обследване, проектиране, авторски надзор, строителен надзор и инвеститорски контрол. „63 са новите заявление, подадени през 2016 и 2017 г., които Общината е одобрила и има сключени договори със сдруженията на собствениците. Те са регистрирани в Българска банка за развитие, но с тях няма сключени тристранни договори аз целево финансиране. Договор за целево финансиране се сключва между кмета като представител на сдружението, областния управител като представител на Министерството на регионалното развитие и благоустройство и Българска банка за развитие“, обясни Пенчева. Тя каза още, че този договор е индикатор, че има предвидени средства за програмата в националния бюджет. Само така – при наличие на такъв договор, може да се започнат дейности по сградите, уточни главният експерт.\r\nНели ГЕРГЬОВСКА", "date": "2017.11.23", "title": "Милена Пенчева, Община Смолян: 28 жилищни сгради на територията на общината са санирани по Националната програма от 2015 г. до сега"}
{"url": "http://www.focus-news.net/news/2017/11/23/2459973/s-promeni-na-parvo-chetene-v-zakona-za-zashtita-na-konkurentsiyata-vsichki-fizicheski-i-yuridicheski-litsa-shte-mogat-da-pretendirat-za-obezshtetenie-za-pretarpeni-vredi.html", "text": "Народните представители приеха на първо четене промени в Закона за защита на конкуренцията, даващи право на всички физически и юридически лица да претендират за обезщетение за претърпените вреди, предаде репортер на Агенция „Фокус“. Това се предлага, тъй като нарушенията на антитръстовите норми могат да причинят вреди на широк кръг лица – конкуренти на нарушителите, клиенти или крайни потребители. \r\nЗа определяне на размера на претърпяната вреда с промените се въвежда оборимата презумпция, че картелът причинява вреди. Целта е да се улеснят увредените лица при доказването на претенцията за обезщетение, както и да се гарантират правата на нарушителите, които ще имат възможност да докажат, че извършеното от тях нарушение не е причинило вреди. \r\nПромените уреждат и въпроса относно отговорността на лицата, когато нарушението е извършено от две или повече предприятия. Предвижда се в тези случаи предприятията да носят солидарна отговорност за причинените вреди. \r\nБиляна ИВАНОВА", "date": "2017.11.23", "title": "С промени на първо четене в Закона за защита на конкуренцията, всички физически и юридически лица ще могат да претендират за обезщетение за претърпени вреди"}
{"url": "http://www.focus-news.net/news/2017/11/23/2459974/burgas-knigata-ptichka-na-pervaza-na-katerina-stoykova-shte-bade-predstavena-v-grada.html", "text": "На 24 ноември /петък, Св. Катерина/ от 18 часа в книжарница Хеликон на пл. Тройката в Бургас ще бъде представена книгата „Птичка на перваза” на Катерина Стойкова. Това съобщиха от пресцентъра на Община Бургас. „Книгата е с формат на разговорник и със съдържание на (джобна) Библия”, написа „Литературен вестник” и я определи като „двуезичен шедьовър на лаконичността”.\r\n\"Заповядайте на една интересна премиера, когато всеки ще получи своята птичка мъдрост\", посочват още от Общината.\r\nКатерина Стойкова е родена на 4-и юни 1971 г. в Бургас. Завършва Бургаски Свободен Университет, специалност “Електроника и Електротехника”, и се преселва в САЩ през 1995 г. Там завършва магистърска степен по компютърни науки в Рочестерския технологичен институт и магистърска степен по бизнес администрация от “Вирджиния Тек”. Работила е като хардуер инжeнер, софтуер инжeнер и мениджер в IBM и Lexmark International. Завършила е магистърска степен по изящните изкуства, специалност поезия в “Сполдинг Юниверсити” в Луивил, Кентъки.\r\nКатерина пише стихове и проза на български и английски, също обича да превежда поезия между двата езика. Тя е основател и ръководител на кръжоци по поезия и проза в Лексингтон, Кентъки, където живее в момента.\r\nКатерина е автор на двуезичната поетична книга “The Air around the Butterfly / Въздухът около пеперудата” (Факел Експрес, 2009) и англоезичната “The Most” (Finishing Line Press, 2010)\r\nНейни творби са номинирани за награди като Pushcart, Best of the Web и AWP Intro Award.\r\nОт януари 2009 Катерина е водещ на Акценти – седмично радио шоу за литература, изкуство и култура, което се излъчва на английски по WRFL 88.1 FM в Лексингтън, Кентъки.\r\nПрез януари 2010 Катерина основа Accents Publishing – издателство, чиято цел е да допринесе към обмена на литература между различни езици и култури.\r\nОт 14 септември 2008 Катерина Стойкова е зам. главен редактор на английското издание на Public Republic.", "date": "2017.11.23", "title": "Бургас: Книгата „Птичка на перваза” на Катерина Стойкова ще бъде представена в града"}
{"url": "http://www.focus-news.net/news/2017/11/23/2459975/albena-spasova-spetsialist-po-onlayn-sigurnost-za-da-ne-stanem-zhertva-na-izmama-po-vreme-na-cherniya-petak-tryabva-da-pazaruvame-ot-poznati-targovtsi-i-saytove.html", "text": "За да не станем жертва на измама по време на \"Черния петък\", трябва да пазаруваме от познати търговци и сайтове. Това каза в интервю за Агенция „Фокус“ Албена Спасова - председател на Управителния съвет на Международната академия за обучение по киберразследвания и бивш специалист по онлайн сигурност в Ebay, във връзка с интернет измамите по време на \"Черния петък\", който тази година ще се проведе на 24 ноември.\r\nПо думите ѝ най-често срещаните капани, на които можем да станем жертва по време на Черния петък, са няколко. „Най-разпространената схема е създаване на фишинг сайт, който наподобява или копира изцяло сайта на познат търговец. При тази схема потребителят бива подмамен да кликне върху фишинг линк и така бива отклонен от истинския сайт на търговеца и препратен към фалшив такъв, чрез който измамниците крадат личните му данни. Друг популярен метод за измама са фалшивите ескроу услуги. Ескроу услугата се използва при пазаруване на стоки над определена стойност с цел гаранция на плащането. Тя гарантира, че стоката, която пазаруваме, е същата, както е описана в сайта, и че ще я получим“, каза тя и уточни, че потребителят може да стане жертва и на измами чрез фалшиви приложения и реклами, затова препоръчва на потребителите да не се изкушават и да кликват върху такива реклами, а да посетят сайта на търговеца и да пазаруват директно оттам.\r\n„Нелоялните търговски практики, които се срещат по време на \"Черния петък\", много често се изразяват в обявя за голяма процентна отстъпка, но към нея впоследствие се добавя допълнителна такса, която увеличава цената на стоката. Преди да започнем с пазаруването е важно да познаваме общите условия, обявени от търговеца, и да обърнем внимание дали има допълнителни такси - например за доставка, за гарантиране на плащане и др.“, каза още Спасова.\r\nЦветилена СИМЕОНОВА", "date": "2017.11.23", "title": "Албена Спасова, специалист по онлайн сигурност: За да не станем жертва на измама по време на \"Черния петък\", трябва да пазаруваме от познати търговци и сайтове"}
{"url": "http://www.focus-news.net/news/2017/11/23/2459976/euobserver-islandiya-se-gotvi-za-izbuhvaneto-na-nay-golemiya-si-vulkan.html", "text": "Исландската агенция за гражданска защита публикува планове за евакуация заради засилилата се през последните дни активност на вулкана Йорефайоекул в югоизточната част на страната, предава EUObserver.\r\nВулканът – най-големият в страната, е избухвал два пъти откакто островът е заселен – през 1362 г и през 1727 г. През 2010 исландският вулкан Ейяфятлайокутъл  предизвика пълното закриване на европейското въздушно пространство за шест дни – безпрецедентно събитие от Втората световна война насам.  Виктор Турмаков", "date": "2017.11.23", "title": "EUObserver: Исландия се готви за избухването на най-големия си вулкан"}
{"url": "http://www.focus-news.net/news/2017/11/23/2459977/haskovo-okrazhnata-prokuratura-nablyudava-dosadebno-proizvodstvo-spryamo-politsay-vzel-podkup.html", "text": "Окръжна прокуратура-Хасково наблюдава досъдебно производство по чл. 302 т. 1 във връзка с чл. 301 ал. 1 от Наказателния кодекс – за приемане на подкуп от длъжностно лице – полицейски орган. Това съобщиха от пресцентъра на Апелативна прокуратура-Пловдив. Първоначалните данни за започването на досъдебното производство са от съобщение, от 22 ноември 2017 г. от Дирекция  „Вътрешна сигурност“ при МВР, за задържан полицейски служител, който в качеството си на длъжностно лице, като полицейски орган от ОДМВР-Хасково, приел дар от 50 евро, защото извършил определено действие по служба. \r\nДосъдебното производство се води по описа на Окръжен следствен отдел при Окръжна прокуратура-Хасково. За 24 часа по Закона за МВР са задържани две лица.  Работата по случая продължава.", "date": "2017.11.23", "title": "Хасково: Окръжната прокуратура наблюдава досъдебно производство спрямо полицай, взел подкуп"}
{"url": "http://www.focus-news.net/news/2017/11/23/2459978/blagoevgrad-nagrazhdavat-otlichenite-v-iv-natsionalen-uchenicheski-konkurs-natsionalen-park-rila-poznat-i-nepoznat.html", "text": "Награждават отличените в IV национален ученически конкурс „Национален парк „Рила“- познат и непознат“ в Благоевград. Това съобщиха от пресцентъра на Община Благоевград. Събитието ще се състои на 24 ноември / петък/ в сградата на Младежкия дом към Център за личностно и творческо развитие на децата на Благоевград. От 13.00 часа ще бъде излъчен премиерно юбилеен филм „Национален парк „Рила“ и зоната на вечните снегове“. Официалното награждаване ще започне, веднага след музикалната програма, подготвена от възпитаниците към Център за личностно и творческо развитие на децата на Благоевград. \r\nIV национален ученически конкурс „Национален парк „Рила“- познат и непознат“ бе организиран от Центъра съвместно с Дирекция „Национален парк „Рила“, Националния дворец на децата, РУО – Благоевград. Направленията, в които участниците проявиха творчество бяха разделени в няколко категории  и възрастови групи.\r\nКонкурсът, който бе с регионален статут, се провежда за девета поредна година. Предвид големия интерес на деца, ръководители и родители по темата „Национален парк „Рила“ – познат и непознат“. организаторите от Дирекция „Национален парк Рила“ и Община Благоевград, в партньорство  с други организации и институции го реорганизираха в Национален и под този статут се провежда за трета година. \r\nОсновните цели на конкурса са да се обогати екологичното образование и се активизира творческото мислене на учениците чрез разработването и представянето на оригинални екологични идеи. Той трябва да засили интереса на младите хора към проблемите на екологията и опазването на околната среда чрез използване на художествените средства и компютърните технологии и да съдейства за формирането на активно гражданско поведение и чувство за отговорност за опазване на природата и биоразнообразието на територията на парка, както и да се популяризира уникалното природно богатство на българската природа в Национален парк „Рила”.", "date": "2017.11.23", "title": "Благоевград: Награждават отличените в IV национален ученически конкурс „Национален парк „Рила“- познат и непознат“"}
{"url": "http://www.focus-news.net/news/2017/11/23/2459979/zhelyo-boychev-bsp-v-doklada-na-smetnata-palata-za-programata-za-sanirane-e-otrazeno-narushenie-na-zakona-za-publichnite-finansi.html", "text": "В доклада на Сметната палата за Програмата за саниране е отразено нарушение на Закона за публичните финанси. Това каза заместник-председателят на ПГ на „БСП за България“ Жельо Бойчев по време на брифинг в Народното събрание във връзка с проекторешението на БСП за създаване на Временна комисия за санирането, предаде репортер на Агенция „Фокус“. По думите му в доклада е посочено, че е нарушен текстът, съгласно който бъдещи ангажименти за стартиране на програми, които ангажират бюджетен ресурс, могат да стават само чрез държавния бюджет и с решение на Народното събрание. „Цитира се именно Националната програма за саниране и ангажирането на над 1 млрд. лв. ресурс за 2017 г., който не е гласуван в държавния бюджет“, коментира Бойчев. Той изрази надежда работата на предложената от БСП Временна комисия за санирането да покаже всички обстоятелства и факти, свързани с начина на избиране и определяне на фирмите изпълнители. Според него се е създала корупционна среда. Заместник-председателят на ПГ на „БСП за България“ отчете, че са разплащани дейности, чиито качество и количество не са удостоверявани по най-коректния начин. „Бяха финансирани дейности извън обхвата на програмата“, допълни Жельо Бойчев. \r\nДеница КИТАНОВА", "date": "2017.11.23", "title": "Жельо Бойчев, БСП: В доклада на Сметната палата за Програмата за саниране е отразено нарушение на Закона за публичните финанси"}
{"url": "http://www.focus-news.net/news/2017/11/23/2459980/kyustendil-obshtinata-organizira-kontsert-s-blagotvoritelna-tsel-pod-nadslov-zvezdi-v-kolednata-nosht.html", "text": "Община Кюстендил организира концерт с благотворителна цел под надслов „Звезди в коледната нощ”. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Концертът ще се състои на 22 декември от 19.00 часа в голямата зала на Общински драматичен театър – Кюстендил. Входът за всички желаещи да посетят концерта е свободен. В рамките на инициативата ще се събират средства за реализиране на проекти, чрез действащата в града „Младежка банка”. Участници в концерта ще бъдат финалистите от „X-Factor“, квартет „Белканто”, Кристиян Янкулов и Ева-Мария Петрова и други.\r\nВенцеслав ИЛЧЕВ", "date": "2017.11.23", "title": "Кюстендил: Общината организира концерт с благотворителна цел под надслов „Звезди в коледната нощ”"}
{"url": "http://www.focus-news.net/news/2017/11/23/2459981/pernik-konferentsiya-na-tema-digitalna-uchebna-sreda-novo-izmerenie-v-obrazovatelniya-protses-sabra-v-grada-eksperti-direktori-i-uchiteli-ot-tsyalata-strana.html", "text": "„Дигитална учебна среда – ново измерение в образователния процес“ е темата на конференцията, чиито домакин е Перник и събра образователни експерти, директори и учители от цялата страна в Двореца на културата. Това съобщиха от Община Перник. Мащабният форум ще бъде два дни - днес и утре. Негов организатор е Министерството на образованието и науката, Съюзът на българските учители, ОУ „Св. Иван Рилски“ и РААБЕ\r\nНа откриването присъстваха кметът Вяра Церовска, министърът на образованието Красимир Вълчев, проф. Огнян Наков – съветника на министъра, областният управител Ирена Соколова, зам.-кметът Севделина Ковачева, началникът на РУО Ваня Коконова, председателят на СБУ Перник Венета Миланова и директорът на ОУ “Св. Иван Рилски“ Бойко Свиленов.\r\n„За мен е радост да съм на тази конференция . За втори път през този месец съм в Перник. Перник винаги е бил едно добро място за обсъждане на актуалните и дискусионни теми, които са в образователната система. Градъте пример за добра работа и добро партньорство“- с тези думи се обърна към всички министърът на образованието Красимир Вълчев. \r\nТой не скри, че навлизането на дигиталните технологии в класната стая е неизбежен процес . „Дигиталните компетентности са тези, които ще бъдат необходими за всяка една професия . Учениците трябва да бъдат не просто дигитални ползватели, а дигитални създатели, а за да бъдат такива обаче те трябва да започнат обучение още в първи клас. Учителят, който е направил неговите възпитаници да спечелят призови места в състезанията, знае колко усилия преди това е положил . Ние като министерство трябва да подпомогнем образователната система . Трябва да дигитализираме организацията на учебния процес , използването на електронни дневници , на информационни системи, системи за връзка с родителите“, посочи министър Вълчев\r\nПо негови думи трябва да има достъп до електронно четивни варианти на книжните учебници . Дигиталното оценяване е също една от областите, по които работи министерството. \r\nКметът Вяра Церовска сподели, че министърът на образованието Красимир Вълчев никога не е пропуснал възможността да се отзове с учителите и обществеността в Перник по всички въпроси . Тя изказа и специална благодарност на Бойко Свиленов за организацията на форума.\r\n„За всички нас е важно не само да бъдем в тон, но и да изпреварваме очакванията на учениците. Това е едно от големите предизвикателства - учителят да бъде преди всичко, защото той е човекът , по който се мерим , пък ние се мерим по най-доброто и това показва темата на днешната конференция . Надявам се да бъде полезна, да донесе опит не само за училищата в Перник, но и за всички в цялата страна“ – с тези думи се обърна кметът към участниците\r\nВ рамките на два дни участниците ще обсъдят най-актуалните политики на МОН. Те ще коментират и важни предложения, които да се приложат за усъвършенстване на образователната система.", "date": "2017.11.23", "title": "Перник: Конференция на тема „Дигитална учебна среда – ново измерение в образователния процес“ събра в града експерти, директори и учители от цялата страна"}
{"url": "http://www.focus-news.net/news/2017/11/23/2459982/reuters-saad-hariri-prizova-livantsite-da-postavyat-stranata-si-na-parvo-myasto.html", "text": "Министър-председателят на Ливан Саад Харири заяви, че наскоро изтеклият период е призив към ливанците да поставят страната си на първо място в регионалните въпроси, предава  Reuters.\r\n„Периодът, който премина, е може би зов за събуждане за всички ни да поставим интересите на първо място на първо място, а не да гледаме проблемите около нас“, заяви Харири. „Проблемите около нас са важни, но Ливан е по-важен“, добави той. Виктор Турмаков", "date": "2017.11.23", "title": "Reuters: Саад Харири призова ливанците да поставят страната си на първо място"}
{"url": "http://www.focus-news.net/news/2017/11/23/2459983/pazardzhik-dvama-dushi-sa-zadarzhani-za-predlagane-na-podkup-na-politseyski-sluzhiteli.html", "text": "Двама души са задържани за предлагане на подкуп на полицейски служители. Това съобщиха от ОДМВР - Пазарджик. Първият случай е регистриран вчера преди обед на улица в средногорския град. Автопатрулът спрял за проверка лек автомобил „Мицубиши“, управляван от 48-годишен мъж от Панагюрище. Униформените констатирали, че шофьорът е без включени къси светлини на колата и предприели съставянето на акт по Закона за движение по пътищата. Тогава мъжът направил опит да осуети полицейските действия, като подхвърлил банкнота с номинал от 20 лева. \r\nМалко след полунощ в центъра на Стрелча екип от местния полицейски участък извършил рутинна проверка на микробус „Фолксваген“. Зад волана на буса бил 23-годишен водач от пазарджишкото село Гелеменово. Органите на реда констатирали, че возилото е без валидна задължителна застраховка „Гражданска отговорност“ и започнали да съставят акт за установеното нарушение. Тогава мъжът с инициали Т. А. извадил няколко банкноти на обща стойност от 100 лева и решил „да оправи нещата“. И двамата водачи са задържани в ареста на РУ - Панагюрище. Спрямо тях се водят бързи полицейски производства.", "date": "2017.11.23", "title": "Пазарджик: Двама души са задържани за предлагане на подкуп на полицейски служители"}
{"url": "http://www.focus-news.net/news/2017/11/23/2459984/nikolay-stoynev-gerb-neka-zhitelite-na-sofiya-da-se-razhodyat-po-bul-knyaz-aleksandar-dondukov-i-da-sravnyat-kak-e-izglezhdal-predi-5-mesetsa-i-kak-izglezhda-sega.html", "text": "Нека жителите на София да се разходят по бул. \"Княз Александър Дондуков“ и да сравнят как е изглеждал преди 5 месеца и как изглежда сега. Това каза Николай Стойнев – зам.-председател на Столичния общински съвет и зам.-председател на групата на ГЕРБ, във връзка с това, че лидерът на БСП-София Калоян Паргов подари на кмета на София Йорданка Фандъкова правилник за нареждане на павета от 1936 г., предаде репортер на Агенция „Фокус“.\r\n\"Акцията на БСП всъщност беше мотивирана от това, че не много хора ще минат по бул. „Княз Александър Дондуков“, но много хора ще видят това, което медиите отразяват, и ще си представят, че има някакъв страхотен проблем. Затова апелирам към жителите на София да се разходят по булеварда и да го сравнят как е изглеждал преди 5 месеца и как изглежда сега. Защото това е булевард, който не е ремонтиран, откакто е създаден. А по отношение на контрола смея да твърдя, че тази година за първи път освен наложените големи санкции, бяха спрени договорите на две от фирмите, които извършваха тези дейности. Всичко, което се наложи да бъде коригирано в последствие, е за сметка на изпълнителите“, каза още той.\r\nСтойнев коментира и темата за протеста, който се организира в неделя срещу кметът на София, като обясни, че според него това е поредната политическа акция на хора, участвали активно в последните местни избори. „Очевидно е, че резултатите, които тогава постигнаха, не са удовлетворителни за тях и ще търсят някакъв начин да се заявят в публичното пространство. Тъй като в обявяването на протеста се казва: „Фандъкова да слезе“, искам да кажа, че г-жа Фандъкова винаги е била кмет, който се движи по улиците, а те трябва да слязат на земята и да видят София как се променя“, каза той.\r\nЦветилена СИМЕОНОВА", "date": "2017.11.23", "title": "Николай Стойнев, ГЕРБ: Нека жителите на София да се разходят по бул. \"Княз Александър Дондуков“ и да сравнят как е изглеждал преди 5 месеца и как изглежда сега"}
{"url": "http://www.focus-news.net/news/2017/11/23/2459985/sliven-sluzhitelite-na-zatvora-v-grada-shte-protestirat-sreshtu-proektobyudzheta-na-ministerstvoto-na-pravosadieto-za-sledvashtata-godina-na-28-noemvri.html", "text": "Следващият вторник, 28 ноември, от 12.00 часа служители на Сливенския затвор ще протестират пред ведомството. Това съобщиха от Синдиката на служителите в затворите в България. Цветан Михайлов – председател на Синдикалното дружество при Синдиката на служителите в затворите в България, депозира в деловодството на Община Сливен от името на дружеството Уведомление, за провеждане на\r\nпротестно събрание на открито. Мероприятието е насочено срещу проектобюджета на Министерството на правосъдието за следващата година.\r\nНа протеста са поканени служителите на следствения арест, съдебна охрана, членовете на Синдиката на лицата, работещи по трудово правоотношение в местата за лишаване от свобода, други синдикални организации и служители от сектор Сигурност, както членове на\r\nтехни семейства и симпатизанти.\r\nОт Синдиката на служителите в затворите в България припомнят, че в последната седмица служителите на всички затвори протестират символично и със събрания на открито, с което ясно и категорично се обявиха за увеличаване на бюджета за специализираните дирекции „Изпълнение на наказанията“ и „Охрана“, и за изравняване на плащането за специфични условия на труд с това на служителите в МВР. Министерството на правосъдието е осъдено да плати обезщетение от приблизително 150 000 лв. с лихвите, съдебните такси и разноските за вещи лица по над 40 дела на служители на Сливенския затвор за овъзмездяване на положен, но неплатен извънреден и нощен труд, както и за полагащата им се безплатна предпазна храна за различни периоди от 2013 до 2016 година, които надзирателите очакват също да получат.", "date": "2017.11.23", "title": "Сливен: Служителите на затвора в града ще протестират срещу проектобюджета на Министерството на правосъдието за следващата година на 28 ноември"}
{"url": "http://www.focus-news.net/news/2017/11/23/2459986/veliko-tarnovo-s-predstavlenie-za-detsa-kontsert-i-foyerverki-shte-zapochne-kolednata-programa-na-obshtinata.html", "text": "С представление за деца, концерт и фойерверки ще започне Коледната програма на Община Велико Търново. Всички тези инициативи ще съпроводят запалването на светлините на коледното дърво, което е пред сградата на местната администрация. Това обясни пред журналисти във Велико Търново Нелина Църова, директор Дирекция „Култура, туризъм и международни дейности“ в Общината, предаде репортер на Радио „Фокус“ – Велико Търново. Украсата в града вече е монтирана и част от нея озарява града от повече от седмица. „Въпреки това решихме да направим нещата подобаващо. Тържеството ще започне в 17.30 часа пред сградата на Община Велико Търново седна анимация за децата, тези които най-много се радват на Коледните празници. Представлението се нарича „Време за подаръци“ и ще бъде реализирано от Търновския куклен театър „Весел“ и Държавен куклен театър – Сливен. За да поставим наистина началото на празнично настроение, сме подготвили и фойерверки. Светлината ще бъде не само по улиците, но и в небето на Велико Търново“, каза още Нелина Църова. Голяма част от програмата на местната администрация е посветена именно на децата. От 25 ноември до 16 декември всяка събота на сцената на читалище „Искра“ Куклен театър „Весел“ ще играе различни спектакли, посветени на Коледните празници. Всички те ще са реализирани от гостуващи театри. „Също за децата Община Велико Търново подготвя двете, вече традиционни, работилнички. Едната ще е за изработване на коледни подаръци и украса. Тя ще се проведе на 9-ти декември във фоайето на третия етап Общината от 10.00 до 15.00 часа. Другата е на 16 декември за изработване на сурвакници. Постарали сме се да осигурим всички необходими материали, така, че децата да могат да направят нещо по-различни от това, което децата правят в градините или вкъщи. Ще има и почерпка, за да е настроението наистина Коледно“, каза още Църова. Тя добави, че децата ще се изявят и в няколко специални концерта. На 19 декември ще се проведе Традиционният Коледен концерт на Средно училище „Емилиян Станев“, в голяма зала на Общината. На 21 декември е концертът на вокална група „Пеещи камбанки“. На 1 декември от 20.00 часа ще се проведе Вечер с музиката на ФСБ, специални гости ще са Румен Бояджиев и Иван Лечев. Струнен оркестър „Коелгиум силания“ с художествен ръководител Дочка Михова ще се представи на 11 декември. Последните две събития се организират от партньори на местната администрация.\r\nЛуиза ТРАНЧЕВА", "date": "2017.11.23", "title": "Велико Търново: С представление за деца, концерт и фойерверки ще започне Коледната програма на Общината"}
{"url": "http://www.focus-news.net/news/2017/11/23/2459987/manol-genov-bsp-ne-sme-se-dogovaryali-s-prezidenta-za-vremennata-komisiya-za-programata-za-sanirane-ot-minaliya-mandat-imame-zabelezhki-kam-neya.html", "text": "Не сме се договаряли с президента за Временната комисия за Програмата за саниране - от миналия мандат имаме забележки към нея. Това каза народният представител от ПГ на „БСП за България“ Манол Генов по време на брифинг в Народното събрание в отговор на въпрос дали президентът Румен Радев е вдъхновил БСП за създаването на Временна комисия за санирането, предаде репортер на Агенция „Фокус“. По думите му съвпадението на идеята на БСП за създаване на Временна комисия и изказванията на президента в тази насока са случайност. „Обвързването с г-н президента е радостно за нас. Явно всички мислим за резултата, който се е получил от тази програма“, каза Манол Генов. Той коментира, че Националната програма за саниране обхваща 2 022 сгради и обърна внимание, че тази цифра се разминава с очакванията на хората. Депутатът от БСП попита как са били формирани пределните цени. „Как се получи така, че те бяха намаляни около два пъти?“, попита още Манол Генов. \r\nДеница КИТАНОВА", "date": "2017.11.23", "title": "Манол Генов, БСП: Не сме се договаряли с президента за Временната комисия за Програмата за саниране - от миналия мандат имаме забележки към нея"}
{"url": "http://www.focus-news.net/news/2017/11/23/2459988/plovdiv-zapochna-zalesitelnata-kampaniya-v-rayon-yuzhen-blizo-30-darveta-shte-badat-zasadeni-v-zelenite-ploshti.html", "text": "Със засаждането на няколко дървета започна залесителната кампания в район „Южен“ в Пловдив. Това каза за Радио „Фокус“ – Пловдив районният кмет Борислав Инчев. Близо 30 дървета от вида чинар, еводия, златен кипарис, ливански кедър и магнолия ще бъдат засадени в зелените площи. „Предвид това, че район „Южен“ е доста озеленен, главно ще бъдат допълнени местата, на които не се е захванала растителността или е унищожена“, уточни Инчев. Той посочи, че в залесителната кампания е предвидено още да бъде частично изпълнено озеленяване на два броя новоизградени детски площадки, намиращи се на ул. „Георги Кирков“ и на ул. „Димитър Талев“, както и на тревната площ между ул. „Околчица“ и бул. „Ал. Стамболийски“. „Благодаря на директора на ОП „Градини и паркове“ Стоян Алексиев и на неговите служители за оказаното съдействие и се надявам, че и живущите на района ще оценят полаганите грижи и ще пазят новозасадената растителност“, каза още Инчев.\r\nТони МИХАЙЛОВ", "date": "2017.11.23", "title": "Пловдив: Започна залесителната кампания в район „Южен“, близо 30 дървета ще бъдат засадени в зелените площи"}
{"url": "http://www.focus-news.net/news/2017/11/23/2459989/anadolu-agency-za-parvi-pat-ot-65-godini-turski-prezident-shte-poseti-gartsiya.html", "text": "Реджеп Тайип Ердоган ще бъде първият турски президент, посетил Гърция за последните 65 години. Посещението, чиято дата все още не е потвърдена, ще се проведе в близките дни и цели подобряването на двустранните отношения, предава  Anadolu Agency.\r\n„Нашият президент ще бъде първият посетил Гърция за последните 65 години. Смятам, че посещението ще доведе до значими резултати“, заяви вицепремиерът Хакан Чавушоглу. \r\nТой добави, че през февруари 2018 г. в Солун ще се проведе Съвет за сътрудничество на високо равнище, по време на който ще се обсъдят превоза на стоки и пътници от Солун до Измир, високоскоростната железопътна линия между Истанбул и Солун, както и мостът между гръцкия град Кипой и турския Ипсала на река Марица.\r\nПоследният турски президент, посетил Гърция е Челал Баяр през 1952 г.  Виктор Турмаков", "date": "2017.11.23", "title": "Anadolu Agency: За първи път от 65 години турски президент ще посети Гърция"}
{"url": "http://www.focus-news.net/news/2017/11/23/2459990/pazardzhik-politseyski-patrul-e-razpolozhen-v-rayona-na-60-km-ot-am-trakiya-v-posoka-plovdiv-kadeto-se-izvarshvat-remontni-deynosti.html", "text": "Полицейски патрул с номер 1634 е разположен в района на 60 км от АМ „Тракия“ в посока Пловдив, където се извършват ремонтни дейности, предаде репортер на Агенция „Фокус“. В този участък движението се извършва само в дясната лента. \r\nРемонтни дейности има и преди отбивката за Пазарджик отново в посока Пловдив.\r\n„Фокус“ призовава водачите да шофират внимателно и със съобразена скорост.", "date": "2017.11.23", "title": "Пазарджик: Полицейски патрул е разположен в района на 60 км от АМ „Тракия“ в посока Пловдив, където се извършват ремонтни дейности"}
{"url": "http://www.focus-news.net/news/2017/11/23/2459991/ministar-dimov-shte-otkrie-konferentsiya-problemi-i-resheniya-za-podobryavane-kachestvoto-na-atmosferniya-vazduh.html", "text": "Министърът на околната среда и водите Нено Димов ще открие конференцията „Проблеми и решения за подобряване качеството на атмосферния въздух“, организиран от Министерството на околната среда и водите (МОСВ). Събитието ще се проведе утре, 24 ноември 2017 г., от 9:30 ч. в зала „Алфа“ в SOFIA EVENT CENTER, София, бул. „Черни връх“ 100, Парадайз Център, ет. 3. Това съобщиха от пресцентъра на МОСВ. Във форума са поканени да участват Валери Симеонов, заместник министър-председател по икономическата и демографската политика, Ивелина Василева, председател на комисията по околната среда и водите при 44-то Народно събрание на Република България, Ивайло Московски, министър на транспорта, информационните технологии и съобщенията, Теменужка Петкова, министър на енергетиката, Бисер Петков, министър на труда и социалната политика, Емил Караниколов, министър на икономиката, Светлана Йорданова, заместник-министър на здравеопазването, Огнян Златев, ръководител на представителството на Европейската комисия в България, Калин Каменов, кмет на община Враца и член на Управителния съвет на Националното сдружение на общините в Република България, и Йорданка Фандъкова, кмет на Столична община.", "date": "2017.11.23", "title": "Министър Димов ще открие конференция „Проблеми и решения за подобряване качеството на атмосферния въздух“"}
{"url": "http://www.focus-news.net/news/2017/11/23/2459992/ivan-takov-bsp-tryabva-da-blagodarim-na-evropeyskite-chinovnitsi-che-shte-doydat-dogodina-za-da-zapochnat-da-se-miyat-po-chesto-ulitsite-v-sofiya.html", "text": "Трябва да благодарим на европейските чиновници, че ще дойдат догодина, за да започнат да се мият по-често улиците в София. Това каза общинският съветник от групата на БСП в Столичния общински съвет Иван Таков във връзка с план-сметката за чистотата за 2018 г. в София, предаде репортер на Агенция „Фокус“.\r\n„Това, което е видно, че за догодина има увеличение с около 10 млн. лева и ще бъде 183 млн. лева. За тази година към 9-месечието виждаме сериозно неизпълнение по някои от перата на план-сметката. Въпреки че ще се похарчат и тази година 173 млн. лева, за нас градът все още е прашен и мръсен и улиците не се мият качествено. За догодина са предвидени около 3 млн. лева повече за лятно почистване и за това можем да благодарим на европейските чиновници, защото в план сметката е записано, че улиците ще се мият по-често предвид Българското председателство на Съвета на ЕС. Разбира се, тези пари ще отидат за околното пространство около НДК“, обясни той.\r\nТаков уточни, че всяка година по над 20 млн. лева се събират повече, отколкото се харчат за чистота. „По закон парите, които се събират за чистота, могат да се харчат само и единствено по почистването на града. Няколко пъти сме задавали този въпрос, къде отиват парите, които остават отгоре, но досега нямаме отговор. Затова ние като група подготвяме доклад, с който да предложим предвид нелекото финансово състояние на столичани в момента намаляване с 10% таксата за смет и за граждани, и за фирми. Но това все още не е обсъждано на бюджетна комисия“, каза той.\r\nЦветилена СИМЕОНОВА", "date": "2017.11.23", "title": "Иван Таков, БСП: Трябва да благодарим на европейските чиновници, че ще дойдат догодина, за да започнат да се мият по-често улиците в София"}
{"url": "http://www.focus-news.net/news/2017/11/23/2459993/episkop-gerasim-hramat-sv-aleksandar-nevski-uspyava-da-pokriva-sam-razhodite-si-no-restavratsiyata-mu-e-mnogo-skapa-i-za-neya-e-neobhodima-pomosht-ot-darzhavata-i-ot-horata.html", "text": "Храмът „Св. Александър Невски“ успява да покрива сам разходите си, но реставрацията му е много скъпа и за нея е необходима помощ от държавата и от хората. Това каза Негово преосвещенство Мелнишки Епископ Герасим – главен секретар на Светия Синод и председател на църковното настоятелство на катедралния храм „Св. Александър Невски“, в интервю за Агенция „Фокус“ във връзка с патронния празник на храма, който се отбелязва на 23 ноември.\r\nПо думите му средства за поддръжка има толкова, доколкото да се направи всичко възможно храмът да не продължава да се руши. „Но, за съжаление, ние бяхме 45 г. в един друг режим, а тогава по-малко внимание е отделяно на храмовете и в това число и на патриаршеската катедрала „Св. Александър Невски“, където не са правени капитални ремонти и не са отделяни големи средства. А това е една много мащабна постройка за българските стандарти и е много трудно на църквата само от даренията, които получава от добросъвестните християни миряни и от продажбата на свещи и църковни стоки, да се издържа. Храмът може да се издържа дотолкова, доколкото да си плаща отоплението, електричеството, възнагражденията на духовниците, а имаме и хор, който е от 43-ма души. Това са едни сериозни разходи, които храмът някак си успява да постига сам, а всичко, което е свързано с реставрация, е много скъпо – само едно скеле да се постави вътре изисква не малко средства. Така че тук ще бъде необходима помощ и от държавата, и от дарители - от целокупния български народ, както е било при построяването на катедралата, и явно по този начин ще е необходимо и да бъде възстановена и реставрирана“, обясни той.\r\nЕпископ Герасим уточни, че с годините стенописите в катедралата не са били консервирани, имало е течове и много влага и в момента те не се намират в добро състояние. „Но, дай боже, със съдействието и на държавата, и на всички заинтересовани институции – най-напред Българската православна църква, те да  бъдат реставрирани и консервирани в най-скоро време. А що се отнася до храма, виждаме колко много тежки земетресения преживя София през това време, но той като един духовен стълб е устоял на всички тези катаклизми. Конструктивно сградата е в добро състояние“, каза още той.\r\nЦветилена СИМЕОНОВА", "date": "2017.11.23", "title": "Епископ Герасим: Храмът „Св. Александър Невски“ успява да покрива сам разходите си, но реставрацията му е много скъпа и за нея е необходима помощ от държавата и от хората"}
{"url": "http://www.focus-news.net/news/2017/11/23/2459994/blagoevgrad-obshtinata-uchastva-v-yubileyno-izdanie-na-mezhdunarodno-turistichesko-izlozhenie-v-polsha.html", "text": "Община Благоевград участва в юбилейно издание на Международното туристическо изложение TT Warsaw в столицата на Полша. Изложението започва днес 23 ноември и ще продължи до 25 ноември /събота/.  Това съобщиха от пресцентъра на Общината. 25-тото юбилейно издание на изложението се провежда в Двореца на културата и науката в центъра на Варшава, а щандът на Благоевград може да се види в зала „Marble“.  Организатор и координатор на  Международната туристическа борса TT Warsaw за представянето на България е Министерството на туризма. Заедно с България, участват и Грузия,Армения, Гърция, Русия, Чехия и др. \r\nОбщина Благоевград се представя с проекта  \"Долината на Струма\", който е по програма \"Регионално развитие\" 2007- 2013. Той се финансира от Европейския фонд за регионално развитие и от държавния бюджет на България. С него Община Благоевград е участвала на общо 7 изложения (три национални и четири международни) в Лондон, Солун, Букурещ.", "date": "2017.11.23", "title": "Благоевград: Общината участва в юбилейно издание на международно туристическо изложение в Полша"}
{"url": "http://www.focus-news.net/news/2017/11/23/2459995/parlamentat-prie-na-parvo-chetene-promeni-v-zakona-za-narodnite-chitalishta-vavezhdashti-14-dneven-srok-za-vpisvaneto-im-registara.html", "text": "Народните представители приеха на първо четене промени в Закона за народните читалища, с които се предвижда 14-дневен срок за вписване в Регистър на народните читалища и читалищните сдружения, предаде репортер на Агенция „Фокус“. Промените бяха приети единодушно с 90 гласа „за“. В същия срок ще бъде издавано и удостоверението за вписване. Действащият закон регламентира единствено 7-дневен срок за подаване на заявление от читалищата и от читалищните сдружения за регистрация в регистъра. Досега не е предвиден срок, в който протича процедурата и се издава съответният удостоверителен документ за вписването в публичния регистър. С въвеждането на срок за предоставяне на административната услуга се цели намаляване на административната тежест.\r\nБиляна ИВАНОВА", "date": "2017.11.23", "title": "Парламентът прие на първо четене промени в Закона за народните читалища, въвеждащи 14-дневен срок за вписването им регистъра"}
{"url": "http://www.focus-news.net/news/2017/11/23/2459996/sofiya-vazstanoveno-e-dvizhenieto-pri-km-59-na-avtomagistrala-trakiya-v-posoka-burgas.html", "text": "Възстановено е движението при км 59 на автомагистрала \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2017.11.23", "title": "София: Възстановено е движението при км 59 на автомагистрала \"Тракия\" в посока Бургас"}
{"url": "http://www.focus-news.net/news/2017/11/23/2459997/reuters-robart-mugabe-e-poluchil-imunitet-kato-chast-ot-sporazumenieto-za-negovoto-otteglyane.html", "text": "Бившият президент на Зимбабве Робърт Мугабе е получил имунитет от преследване, както и гаранции за сигурността му като част от споразумението, довело до неговата оставка, предаде  Reuters , позовавайки се на запознати с преговорите за това източници.\r\nМугабе управлява Зимбабве близо четири десетилетия, но се оттегли тази седмица, след като армията пое контрол над страната, а управляващата партия се изпрати срещу него. Емерсън Мнангагва, бившият вицепрезидент на страната, ще се закълне като президент на 24 ноември, петък, 2017 година. Виктор Турмаков", "date": "2017.11.23", "title": "Reuters: Робърт Мугабе е получил имунитет като част от споразумението за неговото оттегляне"}
{"url": "http://www.focus-news.net/news/2017/11/23/2459998/varna-mezhdu-80-i-100-signala-za-detsa-v-risk-se-podavat-mesechno-v-otdel-zakrila-na-deteto.html", "text": "Между 80 и 100 сигнала месечно за деца в риск се подават в отдел „Закрила на детето“ към Дирекция „Социално подпомагане“ във Варна. Това каза в интервю за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя добави, че общият брой постъпили сигнали за деца в риск на територията на дирекцията за първите 9 месеца на 2017 година са 832, от които 51 са за община Аксаково, а това число сигналите за насилие над дете са 35. Координационният механизъм за взаимодействие при работа в случай на деца, жертва или в риск от насилие и за взаимодействие при кризисна интервенция, е приложен в 8 случая. Анна Конукова отбеляза, че в сравнение със същия период на 2016 година броят на сигналите е по-нисък. \"Това по-скоро се дължи на прецизиране на сигналите, които се подават, а не на спад на броя на децата в риск\", уточни експертът. „Сигналите се проверяват, събира се информация, оценява се рискът за децата и за много малка част – около 10%, се предприемат мерки за закрила, свързани с извеждане на детето“, коментира експертът.\r\nСпоред анализа на дейностите по прилагане  на мерки за закрила на детето на територията на общините Варна и Аксаково, които се обслужват от Дирекция „Социално подпомагане“ във Варна, сигналите, чийто оценка завършва с предложение, че не е необходимо прилагане на мярка за закрила, са свързани предимно с жалби на родители в процес на раздяла, които са притеснени относно грижите за детето или нямат регулярен режим на личен контакт с детето. Често пъти сигналите от родилно отделение са свързани с непълнолетни майки, желаещи да се грижат за новородените бебета или живеещи на друга територия, като те се препращат за окончателна оценка на риска по местоживеене.\r\nМарияна ВАЛЕНТИНОВА", "date": "2017.11.23", "title": "Варна: Между 80 и 100 сигнала за деца в риск се подават месечно в отдел „Закрила на детето“"}
{"url": "http://www.focus-news.net/news/2017/11/23/2459999/episkop-gerasim-chuzhdestrannite-turisti-sa-edinodushni-che-hramat-sv-aleksandar-nevski-e-nay-golyamata-zabelezhitelnost-koyato-tryabva-da-se-vidi-v-balgariya.html", "text": "Чуждестранните туристи са единодушни, че храмът „Св. Александър Невски“ е най-голямата забележителност, която трябва да се види в България. Това каза Негово преосвещенство Мелнишки Епископ Герасим – главен секретар на Светия Синод и председател на църковното настоятелство на катедралния храм „Св. Александър Невски“, в интервю за Агенция „Фокус“ във връзка с патронния празник на храма, който се отбелязва на 23 ноември.\r\nТой обясни, че по-голямата част от туристите, които посещават храма, са предимно от Турция и от европейски страни с други християнски деноминации. „През тази година казват, че с почти 15% са се увеличили туристите като цяло в София, а храм-паметникът „Св. Александър Невски“ е основна туристическа дестинация. Няколко международни сайта ни отличиха с награди, като самите туристи гласуват там след посещението си в страната и са абсолютно единодушни, че най-голямата забележителност, която задължително трябва да се види в България, е храм-паметникът „Св. Александър Невски“, каза още епископ Герасим.\r\nПо думите му има и много туристи от Гърция, Румъния и Русия, като от тях се получава и най-големият приход за храма, защото като православни християни те винаги запалват свещ и оставят дарения, защото ценят много повече православния храм. „Стремим се да привличаме и повече вярващи в катедралата, като служим света литургия всяка неделя и на празници. Привличаме ги и с уникалния ни хор, който е от 43-ма души, тъй като не малко хора идват специално, за да го чуят. И през последната година мога да кажа, че притокът на вярващи по време на служба не е малък за стандартите в София. Дори и през зимните месеци, когато не е съвсем топло в храма, идват много хора и аз понякога съм се учудвал на този подвиг да се стои, когато е хладно. Но хората обичат храма „Св. Александър Невски“ – това действително е особен храм, и потокът на вярващи е нестихващ“, обясни той.\r\nЦветилена СИМЕОНОВА", "date": "2017.11.23", "title": "Епископ Герасим: Чуждестранните туристи са единодушни, че храмът „Св. Александър Невски“ е най-голямата забележителност, която трябва да се види в България"}
{"url": "http://www.focus-news.net/news/2017/11/23/2460000/s-podnasyane-na-ventsi-premierite-na-balgariya-i-makedoniya-boyko-borisov-i-zoran-zaev-pochetoha-pametta-na-boris-traykovski.html", "text": "С поднасяне на венци, премиерите на България и Македония Бойко Борисов и Зоран Заев почетоха паметта президента на Република Македония в периода 1999-2004 година Борис Трайковски, който загина в самолетна катастрофа, предаде специалният пратеник на Агенция и Радио „Фокус“ в Струмица.\r\nПаметникът на Борис Трайковски се намира в центъра на Струмица, близо до Дома на армията. На него е изписан цитат от думите на покойния президент Трайковски, който гласи: „Сите заедно споделуваме една единствена судбина, наречена Македония”. \r\nОфициални гости на церемонията от българска страна бяха вицепремиерите Томислав Дончев, Красимир Каракачанов и Екатерина Захариева, министрите Валентин Радев, Николай Нанков, Нено Димов, Румен Порожанов, Ивайло Московски, Емил Караниколов, Теменужка Петкова и Николина Ангелкова. От македонска страна присъстваха Радмила Шекеринска, Оливер Спасовски, Буяр Османи, Кочо Ангушев, Никола Димитров, Горан Сугарески, Люпчо Николовски, Дамян Манчевски, Сухейл Фазлиу, Садула Дураку, Кире Наумов и Драги Рашковски. \r\nСлед поднасянето на венци пред паметника на президента Трайковски, Бойко Борисов и Зоран Заев се срещнаха с местни жители на Струмица, които скандираха техните имена. \r\nВ момента се провежда среща на четири очи между двамата министър-председатели Бойко Борисов и Зоран Заев, с която ще бъде поставено и началото на първото съвместно заседание на правителствата на България и Република Македония.\r\nЛивия НИНОВА", "date": "2017.11.23", "title": "С поднасяне на венци, премиерите на България и Македония Бойко Борисов и Зоран Заев почетоха паметта на Борис Трайковски"}
{"url": "http://www.focus-news.net/news/2017/11/23/2460001/varna-62-godishen-mazh-e-blasnat-ot-lek-avtomobil-dokato-e-presichal-nepravomerno-v-rayona-na-pazar-chataldzha.html", "text": "62-годишен мъж е блъснат от лек автомобил докато е пресичал неправомерно в района на пазар „Чаталджа“ във Варна. Това съобщиха за Радио „Фокус“ – Варна от Областната дирекция на МВР - Варна. Инцидентът е станал около 8.40 часа тази сутрин в участъка преди кръстовището на бул. „Чаталджа“ и ул. „Генерал Колев“. Пешеходецът е пресичал неправомерно и е блъснат от автомобил, който се е движел по булеварда. Лекият автомобил е управляван от около 40-годишна жена. Мъжът, който е на 62 години, е с фрактура на крака. Настанен е за оперативно лечение, но опасност за живота му няма.\r\nМарияна ВАЛЕНТИНОВА", "date": "2017.11.23", "title": "Варна: 62-годишен мъж е блъснат от лек автомобил докато е пресичал неправомерно в района на пазар „Чаталджа“"}
{"url": "http://www.focus-news.net/news/2017/11/23/2460002/albena-spasova-spetsialist-po-onlayn-sigurnost-ako-stanem-zhertva-na-izmama-v-internet-protsedurite-za-vazvrashtane-na-zagubite-ne-sa-lesni.html", "text": "Ако станем жертва на измама в интернет, процедурите за възвръщане на загубите не са лесни. Това каза в интервю за Агенция „Фокус“ Албена Спасова - председател на Управителния съвет на Международната академия за обучение по киберразследвания и бивш специалист по онлайн сигурност в Ebay, във връзка с интернет измамите по време на \"Черния петък\", който тази година ще се проведе на 24 ноември.\r\nТя уточни, че ако разберем, че сме станали жертва на измама, първата стъпка е да се обърнем към търговеца, за да оспорим транзакцията и да искаме възстановяване на сумата, която сме заплатили. \"Ако не сме удовлетворени – можем да се обърнем към банката и да поискаме анулиране на транзакцията, защото сме станали жертва на измама. Процедурата не е лесна и много често банковите служители отказват да съдействат. За анулиране на транзакцията е необходимо да се предоставят документи, които показват, че транзакцията е била обжалвана в сайта на търговеца, и документи, които показват, че е налице измама. Но най-важното е да взимаме превантивни мерки, за да не се превърнем в жертва на измама“, обясни Спасова и уточни, че можем да се обърнем и към Европейския потребителски център, ако пазаруването е извършено в сайт, администриран на територията на ЕС.\r\n„Технологиите се развиват с изключителни темпове и ние сме все по-активни онлайн. Това дава възможност за развитието на нови, по-сложни и разновидни атаки. И колкото и да смятаме, че сме информирани и познаваме схемите за измами, трябва да сме наясно, че най-голямото оръжие на киберпрестъпниците е социалният инженеринг. Затова трябва непрекъснато ограмотяване. Добрата вест, е че според наши наблюдения, българинът все повече се интересува от информационна сигурност. Получаваме запитвания от хора с различни професии, които искат да знаят как да предпазят себе си, информацията си, бизнеса си. Затова през януари 2018 г. организираме курс за крайни потребители, на който всеки може да се запише и дори и без да е експерт да разбере как да се защитава“, каза още Спасова.\r\nЦветилена СИМЕОНОВА", "date": "2017.11.23", "title": "Албена Спасова, специалист по онлайн сигурност: Ако станем жертва на измама в интернет, процедурите за възвръщане на загубите не са лесни"}
{"url": "http://www.focus-news.net/news/2017/11/23/2460003/sreshta-na-chetiri-ochi-se-provezhda-mezhdu-balgarskiya-premier-boyko-borisov-i-makedonskiya-mu-kolega-zoran-zaev-v-strumitsa.html", "text": "В момента се провежда среща на четири очи между двамата министър-председатели Бойко Борисов и Зоран Заев, с която ще бъде поставено и началото на първото съвместно заседание на правителствата на България и Република Македония, предаде специалният пратеник на Агенция и Радио „Фокус“.\r\nОчаква се да бъдат подписани девет документа за двустранно сътрудничество в областта на външната политика, инвестициите, енергетиката, отбраната, туризма, телекомуникациите, инфраструктурата и реакцията при бедствия. Споразуменията са част от изпълнението на Договора за приятелство, сътрудничество и добросъседство, подписан на 1 август тази година.\r\nОт българска страна в заседанието ще участват вицепремиерите Томислав Дончев, Красимир Каракачанов и Екатерина Захариева, министрите Валентин Радев, Николай Нанков, Нено Димов, Румен Порожанов, Ивайло Московски, Емил Караниколов, Теменужка Петкова и Николина Ангелкова.\r\nПредвидена е и церемония по връчването на специализирано превозно средство за хора с увреждания, което е дарение от България за Струмица. В началото на ноември кабинетът одобри отпускането на 70 000 лева за закупуването му. Дарението е в подкрепа на проект за социално включване на уязвими групи в община Струмица и създаването на условия за пълноценното участие на хората с увреждания в икономическия, социалния и културния живот в града.\r\nЛивия НИНОВА", "date": "2017.11.23", "title": "Среща на четири очи се провежда между българския премиер Бойко Борисов и македонския му колега Зоран Заев в Струмица"}
{"url": "http://www.focus-news.net/news/2017/11/23/2460004/api-vremenno-dvizhenieto-ot-km-17-do-km-18-na-avtomagistrala-trakiya-v-posoka-sofiya-se-osashtestvyava-v-izprevarvashtata-lenta-poradi-remontni-deynosti-v-aktivnata-lenta.html", "text": "Временно движението от км 17 до км 18 на автомагистрала \"Тракия\" в посока София се осъществява в изпреварващата лента поради ремонтни дейности в активната лента. Това съобщиха от пресцентъра на Агенция \"Пътна инфраструктура\" (АПИ).", "date": "2017.11.23", "title": "АПИ: Временно движението от км 17 до км 18 на автомагистрала \"Тракия\" в посока София се осъществява в изпреварващата лента поради ремонтни дейности в активната лента"}
{"url": "http://www.focus-news.net/news/2017/11/23/2460005/euronews-germanskite-pregovori-za-koalitsiya-frank-valter-shtaynmayer-shte-se-sreshtne-s-martin-shults.html", "text": "Германският президент Франк-Валтер Щайнмайер продължава да води срещи с лидерите на политическите партии в страната, за да успее да осигури стабилно правителство за най-голямата икономика в страната, след като преговорите между Съюза ХДС/ХСС на канцлера Ангела Меркел, Свободната демократична партия и „Зелените“ се провалиха, предава  Euronews.\r\nЩайнмайер ще се срещне с председателя на Германската социалдемократическа партия Мартин Шулц в Берлин, за да го призове да приеме преговори за нова „голяма“ коалиция с Меркел. Лидерът на социалдемократите преди неколкократно отхвърли подобна възможност, завявайки, че „голямата“ коалиция, управлявала страната за последните осем години е довела партията му до най-лошите ѝ изборни резултати за последния половин век на парламентарните избори през септември. \r\nГСДП е разделена между тези, които са съгласни с Шулц и тези, които смятат, че коалицията ще бъде начин тя да прокара политиката си.  Виктор Турмаков", "date": "2017.11.23", "title": "Euronews: Германските преговори за коалиция – Франк-Валтер Щайнмайер ще се срещне с Мартин Шулц"}
{"url": "http://www.focus-news.net/news/2017/11/23/2460006/varna-oblastta-e-na-parvo-myasto-v-stranata-po-vavedeni-v-eksploatatsiya-zhilishtni-sgradi-za-tretoto-trimesechie-na-2017-godina.html", "text": "Областта е на първо място в страната по въведени в експлоатация жилищни сгради за третото тримесечие на 2017 година. Това сочи информационната справка на сайта на Териториално статистическо бюро – Североизток. По предварителни данни на Националния статистически институт броят на въведените в експлоатация жилищни сгради в област Варна през третото тримесечие на 2017 година е 82, а новопостроените жилища в тях са 606. След Варна се нареждат областите Пловдив с въведени в експлоатация 74 сгради с 214 жилища и Бургас – 68 сгради с 559 жилища.\r\nСтатистиката отчита, че най- висок е делът на новопостроените жилища с две стаи  - 54.8%, следват тези с три стаи, а най-нисък е делът на жилищата с пет стаи – 2.0%.", "date": "2017.11.23", "title": "Варна: Областта е на първо място в страната по въведени в експлоатация жилищни сгради за третото тримесечие на 2017 година"}
{"url": "http://www.focus-news.net/news/2017/11/23/2460007/sergey-stanishev-evrodeputat-i-prezident-na-pes-ot-donor-es-tryabva-da-se-prevarne-v-investitor-v-mir-i-ikonomicheski-vazmozhnosti-za-afrika.html", "text": "Миграцията в и от Африка остава предизвикателство, което изисква дълготрайни, а не прибързани и необмислени решения. В този смисъл хвърляне на средства с надеждата, че проблемите ще се решат от само себе си, е сигурна формула за провал. Всяка финансова помощ трябва да бъде директно насочена към справяне с първопричините за бежанската криза, т.е. намаляване на бедността, качествено образование, стабилен икономически растеж и преодоляване на неравенствата, така както са записани в Целите за устойчиво развитие на ООН. Това заяви българският евродепутат и президент на ПЕС Сергей Станишев от председателката трибуна на кръгла маса, посветена на миграцията, в рамките на Конференцията на високо равнище за партньорство с Африка, съобщиха от пресофиса на евродепутата. Събитието се организира дни преди срещата на лидерите на ЕС и държавите от Африканския съюз, а домакин беше председателят на Европейския парламент Антонио Таяни. Сред участниците в конференцията бяха комисарите Федерика Могерини, Гюнтер Йотингер, Кармену Вела и Невен Мимица, президентът на Централноафриканската република Фостен-Аршанж Туадера, представители на ООН и неправителствени организации, експерти и др.\r\n„Сътрудничеството с трети страни и реформата на системата за убежище на ЕС остават ключови за овладяването на миграцията. Активната външна политика на ЕС за разрешаването на бежанската криза трябва да послужи като пример и за други държави. Нека не забравяме, че проблемът с миграцията е глобален и се нуждае от глобален отговор“, заяви Станишев, който е зам.-председател на комисията по вътрешни работи в ЕП, отговорна за реформата на политиката на ЕС за миграцията.\r\nПо отношение на партньорството с държави от Африка, Станишев подчерта необходимостта от прекратяването на порочния модел за предоставяне на финансова помощ с неясна ефективност. Президентът на ПЕС призова за истинско сътрудничество, основаващо се на общи действия, с цел засилване на ангажираността на правителствата на страните от Африка. Според Станишев обаче, дори такова партньорство, включително новите финансови инструменти на ЕС, насочени към Африка, не може да замени неотложната цялостна реформа на европейската политика за миграция.\r\nВ тази връзка Станишев припомни, че Българското председателство ще има ключова роля за постигане на консенсус по ревизията на Дъблинския регламент. Европейският парламент вече предложи да бъде създаден постоянен механизъм за разпределение на търсещите убежище в ЕС, който да премахне тежестта от страните по външните граници на ЕС като България, която е на първа линия по Балканския маршрут. Държавите-членки все още нямат единна позиция, а политическата обстановка в редица страни продължава да спира ключови европейски страни.", "date": "2017.11.23", "title": "Сергей Станишев, евродепутат и президент на ПЕС: От донор ЕС трябва да се превърне в инвеститор в мир и икономически възможности за Африка"}
{"url": "http://www.focus-news.net/news/2017/11/23/2460008/lorita-radeva-stolichna-obshtina-ne-e-korektno-tarseneto-na-vrazka-mezhdu-mieneto-na-ulitsite-v-sofiya-i-balgarskoto-predsedatelstvo-na-saveta-na-es.html", "text": "Не е коректно търсенето на връзка между миенето на улиците в София и Българското председателство на Съвета на ЕС. Това каза Лорита Радева – председател на комисията по опазване на околната среда, земеделия и гори към Столична община, предаде репортер на Агенция „Фокус“. \r\n„Това е една тема, която обвързана пряко с програмата за чистотата на София на Столична община и я коментираме всяка година с приемането на план-сметката. Трябва да припомним, че миналата година Столична община увеличи кратността на миенето многократно както по отношение на улиците с масов градски транспорт и обществена значимост, така и във вътрешно кварталните улици. Тази тенденция продължаваме и през 2018 г. Европредседателството е само 6 месеца и ще приключи през юни месец, а най-активните месеци, през които се извършва миенето на София, е през лятото, когато то ще бъде към своя край. Така че търсене на връзка между двата процеса за мен не би било коректно. Увеличаваме с още един път миенето и така от 12 то става 13 пъти. Това е и причината да се предлага завишаване на разходите с 1,5 млн. лева спрямо миналата година в частта за лятно почистване“, обясни тя.\r\nРадева уточни, че Столична община продължава с тенденцията и за увеличаване на разходите за едрогабаритен упадък, за да може да осигури чистотата на града и гражданите да бъдат доволни от това, което те влагат в почистването. „Това е поредната година, в която Столична община не предлага увеличаване на такса смет, въпреки увеличаващите се разходи по почистването на града. Да се осигури например с един път само измиването на града в повече – това са разходи. Но тях ние покриваме чрез преразпределение на средствата вътре в самия бюджет в частта план-сметка, без да влияем на тежестта, която гражданите имат с внасянето на такса смет“, каза още тя.\r\nЦветилена СИМЕОНОВА", "date": "2017.11.23", "title": "Лорита Радева, Столична община: Не е коректно търсенето на връзка между миенето на улиците в София и Българското председателство на Съвета на ЕС"}
{"url": "http://www.focus-news.net/news/2017/11/23/2460009/sofiya-shofyor-na-mikrobus-e-postradal-sled-kato-e-katastrofiral-v-kraypatna-kanavka-v-rayona-na-ul-bistrishko-shose.html", "text": "Шофьор на микробус е пострадал, след като е катастрофирал в района на ул. „Бистришко шосе“. Това съобщиха за Агенция „Фокус“ от пресцентъра на СДВР. Инцидентът е станал между 2.00 часа и 2.30 часа тази нощ. По информация на СДВР микробусът е самокатастрофирал в крайпътната канавка. Водачът е откаран и настанен в болница.", "date": "2017.11.23", "title": "София: Шофьор на микробус е пострадал, след като е катастрофирал в крайпътна канавка в района на ул. „Бистришко шосе“"}
{"url": "http://www.focus-news.net/news/2017/11/23/2460010/emil-hristov-gerb-dosta-dalgo-vreme-byah-predsedatel-na-obshtinski-savet-i-kato-zam-predsedatel-na-ns-moga-da-se-oslanyam-na-tova.html", "text": "Като зам.-председател мога да се осланям на това, че доста дълго време бях председател на Общински съвет. Един такъв председател също минава през много предизвикателства и трябва да се справя с много сериозни проблеми. Това каза пред журналисти в Народното събрание депутатът от ГЕРБ Емил Христов, който беше избран за зам.-председател на парламента, предаде репортер на Агенция „Фокус“. „Може би опитът ми като председател на Общински съвет е бил повод за издигане на кандидатурата ми за зам.-председател, не мога да кажа. Благодарен съм за това, че са ме забелязали. Благодарен съм на ръководството на ГЕРБ, признавам, че беше изненада за мен“, заяви той. Попитан дали Цвета Караянчева ще се справи по-добре от Димитър Главчев като председател на НС депутатът обясни: „Не бива да се прави съпоставка между Цвета Караянчева и Димитър Главчев, никой не би трябвало да влиза в сравнение. Уверен съм, че Караянчева ще се справи добре“. \r\nВ отговор на въпрос дали кандидатурата му е консултирана с коалиционните партньори на ГЕРБ „Обединени патриоти“ Емил Христов коментира: „Безспорно, убеден съм в това. Едва ли нещо се прави без да се консултира. Отлично знаем, че когато се прави номинация и предложение се консултираме помежду си, включително и с тези, за които сме сигурни, че няма да го подкрепят. Не управляваме сами, не сме сами в парламента, така че разчитахме на разбиране от всички страни“. Според него не може да се говори за напрежение в ПГ на ГЕРБ след оставката на Димитър Главчев. „Разбира се, че това беше доста неприятно и дълго време всички го преживявахме. Гледаме с увереност в бъдещето“, уточни Емил Христов. „В Стара Загора доказахме, че можем да работим добре заедно с кмета и общинските съветници, различията там да не ни правят врагове. Градът се превърна в образец на това как местните власти трябва и могат да работят заедно за развитието на града. Предполагам, че това е и част от мисълта на ръководството, за да се спрат на мен“, заяви депутатът от ГЕРБ.\r\nВ отговор на въпрос приема ли като награда кандидатурата за зам.-председател на НС заради добрата си работа в Комисията за изтребителите Емил Христов коментира: „Не правя връзка между двете неща. Като военен съм свикнал като получа задача да я изпълня по възможно най-добрият начин. В комисията всички, включително колегите от БСП, се стремихме да бъдем на ниво, да не заемаме страна и да отразим нещата, каквито са били“.\r\nБиляна ИВАНОВА", "date": "2017.11.23", "title": "Емил Христов, ГЕРБ: Доста дълго време бях председател на Общински съвет и като зам.-председател на НС мога да се осланям на това"}
{"url": "http://www.focus-news.net/news/2017/11/23/2460011/maae-iran-izpalnyava-vsichki-usloviya-okolo-yadrenoto-sporazumenie.html", "text": "Генералният директор на Международната агенция по атомната енергетика Юкия Амано констатира, че Иран изпълнява всички условия по споразумението за ядрената си програма, предава ТАСС.\r\n„Докладът ми за проверката и наблюдението на ситуацията в Иран в светлината на резолюциите на Съвета за сигурност на ООН демонстрира, че агенцията продължава да проверява и да контролира изпълнението на Иран на неговите задължения в областта на ядрената енергетика в рамките на договора. Иран изпълнява задълженията си“, заяви Амано.\r\nРежимът на контрол не е открил скрита дейност в ядрената сфера в Иран.  Виктор Турмаков", "date": "2017.11.23", "title": "МААЕ: Иран изпълнява всички условия около ядреното споразумение"}
{"url": "http://www.focus-news.net/news/2017/11/23/2460012/dobrich-za-poreden-pat-obshtinata-shte-izdade-knizhka-darovaniya2017.html", "text": "За пореден път Община град Добрич ще издаде книжка „Дарования‘2017“. Това съобщи д-р Емилия Баева, зам.-кмет на Добрич с ресор „Хуманитарни дейности“, предаде кореспондентът на Радио „Фокус” – Варна. Печатното издание „ще разказва“ за даровитите деца на Добрич, които се изявяват в различни сфери и прославят както добруджанския град, така и страната ни. Тази година за разлика от миналата Община град Добрич е избрала варианта книжен носител, защото се счита, че така информацията ще достигне до по-широк кръг от аудитория. В предходни години срещата с младите дарования бе чрез компакт диск. Срокът за предложения изтича утре – 24 ноември. Те се подават в Дирекция „Хуманитарни дейности“. Ще бъдат издадени между 400 и 500 книжки. \r\nЖулиета НИКОЛОВА", "date": "2017.11.23", "title": "Добрич: За пореден път Общината ще издаде книжка „Дарования‘2017“"}
{"url": "http://www.focus-news.net/news/2017/11/23/2460013/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието си към важните и актуални теми от Асеновград и региона. Причините, които водят до извършване на противообществени прояви и престъпления от малолетни и непълнолетни в Община Асеновград, са разнородни. Като основни такива се посочват младежко увлечение и лекомислие, влияние на приятелско обкръжение, непосещаване на учебни занятия, нездрава семейна среда и други. В първите минути на предаването днес ще разговаряме с Божидар Носиков, секретар на Местната комисия за борба срещу противообществените прояви на малолетни и непълнолетни в Асеновград, от когото ще научим за предстоящи инициативи, за постигнатото от възпитателната институция през годината, както и за важността от подбирането на точен и прецизен подход към провинилите се деца.\r\nНад 2800 са общо подадените в Дирекция „Социално подпомагане” – Асеновград молби-декларации за отпускане на помощи за отопление за сезон 2017/2018. От подадените заявления 2674 са за Община Асеновград, а 158 за Община Лъки. Какво още показва окончателната справка на местната социална служба, след изтичане на крайния срок за подаване на документи? Повече информация ще ни предостави Валерия Георгиева, директор на „Социално подпомагане“ – Асеновград. С нея ще говорим и за грижите, които ще се полагат за бездомните лица в предстоящите студени зимни дни.\r\nВ предаването днес ще се насочим и към спорта, по-конкретно към развитието на тениса на корт в Асеновград. Проявяват ли децата интерес към тениса и колко важна е ролята на родителите за спортното им израстване? Наш събеседник по темата ще бъде треньорът от Спортен клуб по тенис на корт „Асеновград“ Димитър Аврамов. Той ще ни каже и дали триумфът на най-добрия български тенисист Григор Димитров е достатъчна мотивация на децата да са на тенис корта и да тренират усилено.\r\nЗа финал ще обърнем внимание и на две предстоящи инициативи на структурата на БЧК в Асеновград – кампания за подпомагане на уязвими граждани в магазините на голяма местна търговска верига, както и Коледен базар.\r\nЩе посетим и параклиса „Св. Стилиян“, който на 26 ноември ще отбележи своя празник.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка със студиото е 032/65 25 65. Водещ на предаването е Тони Михайлов.", "date": "2017.11.23", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/11/23/2460014/stara-zagora-blizo-50-predlozheniya-shte-razgleda-obshtinskiyat-savet-na-redovnoto-si-zasedanie-tozi-mesets.html", "text": "Дневният ред на редовното заседание на общинските съветници в Стара Загора за ноември, към момента, съдържа 48 предложения. Това съобщиха от Община Стара Загора. Общинският съвет ще гласува на първо четене промени в две наредби и една изцяло нова. Това съобщи пред старозагорските медии председателят на старейшините в града Таньо Брайков. \r\n„Промените в Наредбата за определянето и администрирането на местните такси и цени на услуги на територията на Община Стара Загора се отнасят до отпадането на отстъпката от 5% за предплатилите пълния годишен размер на таксата за битови отпадъци в срок до 30 април. По този начин, в Общината ще постъпи приход от 350 хил. лева, с който ще бъдат дофинансирани други разходи“, уточни председателят на ОбС. „Причината е недостиг на прихода от таксите за битови отпадъци. През 2017 г. се извършва обезпечаване за сметка на други дейности с близо 1 млн. лв., а очакваният недостиг за следващата година е наполовина на тази сума“, допълни Брайков. \r\nДруга промяна, която предстои да бъде разгледа в същата Наредба, засяга финансирането на дейностите по предучилищна подготовка на деца от 5-годишна възраст до постъпването им в първи клас, като се възприема принципа - държавата поема финансирането на дейностите, но без изхранването на децата. Предложението на администрацията е - такса за хранене за присъствен ден да бъде в размер на 2,00лв., а при пълен месец присъствие родителите да заплащат 40 – 44 лева месечно“, каза още Таньо Брайков. Ако промените в нормативния акт бъдат приети, то в приходната част на общинския бюджет ще има 300 хил. лева по-малко от такси за детски градини  и  повишение на прихода от такса за битови отпадъци с 250 хил. лв., стана ясно още по време на пресконференцията. \r\n„Предложението за изменение на Наредбата за реда за упражняване правото на собственост на Община Стара Загора върху капитала на търговските дружества ще засегне заплатите на управителите на общинските търговски дружества, но без лечебните заведения“, обяви председателят на местния парламент.  „Месечното възнаграждение не може да надвишава по-ниската стойност от четирикратния размер на средната месечна брутна заплата на едно лице от управляваното дружество или брутната заплата на зам.кмет  на Общината“, уточни Таньо Брайков.  \r\nПрез ноември, общинските съветници ще разгледат на първо четене и Наредба за реда и условията за ползване на социалната услуга  „Социално жилище” на територията на община Стара Загора, с която да бъдат установени редът и критериите, по които ще се ползват те. \r\nСтарейшините ще направят и промяна в Инвестиционната програма на Общината, с което ще бъдат преразпределени остатъчните средства от сключените обществени поръчки по ЗОП с по-ниски стойности от предвиденото. Сумата е над 115 хил. лева и ще бъде прехвърлена в дейности по поддръжката на техническата инфраструктура и текущи ремонти, спрямо приоритетите на Общината. \r\nОбщинският съвет ще разгледа още и поемане на ангажимент за създаване на нови социални/здравни услуги по приоритетна ос 5„Регионална социална инфраструктура“ на ОП „Региони в растеж“ 2014-2020. С това се предвижда изграждане на два нови центъра за настаняване от семеен тип в Стара Загора и две преходни жилища за деца от 15 до 18 г.  в село Богомилово. \r\nНа ноемврийското заседание на Общинския съвет се очаква да бъде внесено за разглеждане и предложението за създаване на дружество, което да обезпечи създаването на индустриална зона край квартал „Зора“.", "date": "2017.11.23", "title": "Стара Загора: Близо 50 предложения ще разгледа Общинският съвет на редовното си заседание този месец"}
{"url": "http://www.focus-news.net/news/2017/11/23/2460015/tsvetan-tsvetanov-gerb-deputati-ot-bsp-ne-iskat-na-predstoyashtiya-kongres-na-gerb-da-se-prieme-deklaratsiya-protiv-koalitsiya-s-tyah.html", "text": "Депутати от БСП не искат ГЕРБ да приеме на конгреса си декларация против коалиция с тях. Това каза председателят на ПГ на ГЕРБ Цветан Цветанов пред журналисти в Народното събрание във  връзка с изказванията от страна на ДПС, че искат демонтаж на националистите от властта и че в едно бъдещо управление биха участвали във властта с ГЕРБ, предаде репортер на Агенция „Фокус“.   „Всеки вижда, че ГЕРБ е незаобиколим фактор в едно бъдещо управление и всеки иска да бъде потенциален кандидат за участник във властта“, каза Цветанов. Той поясни, че пред ГЕРБ стои четиригодишен управленски мандат. „Изборите преминаха само преди 6 месеца. Управленската програма, която приехме август месец е за четиригодишен период. В момента се придържаме и изпълняваме ангажиментите си“, заяви Цветанов. По думите му допустимата и възможна коалиция е била ГЕРБ и „Обединени патриоти“. „Искането на оставка в момента на правителството се комбинира от двете политически формации БСП и ДПС. Това е алтернативата на сегашното управление“, каза Цветанов.  \r\nНа въпрос дали съществува вариант ГЕРБ да управлява с ДПС, Цветанов отговори, че в настоящия момент такава хипотеза не е възможна. „Нека бъдем искрени към съответните желаещи да участват заедно с нас“, допълни председателят на ПГ на ГЕРБ и поясни, че българските граждани са тези, които определят. „Управление с ДПС и БСП е невъзможно. Дори на конференцията на ГЕРБ, която ще си направим, ще излезем с политическо решение“, заяви Цветанов.\r\nДеница КИТАНОВА", "date": "2017.11.23", "title": "Цветан Цветанов, ГЕРБ: Депутати от  БСП не искат на предстоящия конгрес на ГЕРБ да се приеме декларация против коалиция с тях"}
{"url": "http://www.focus-news.net/news/2017/11/23/2460016/veliko-tarnovo-rakovodstvoto-na-obshtina-svishtov-shte-napravi-otchet-na-deynostta-si-prez-vtorata-godina-ot-mandat-2015-2019-g.html", "text": "Ръководството на Община Свищов ще направи отчет на дейността си през втората година от мандат 2015 - 2019 г. Това съобщиха от пресцентъра на Общината. Отчетът ще бъде представен на разширено заседание на Обществения консултативен съвет към кмета на Община Свищов. На заседанието са поканени  да присъстват директори на дирекции от общинска администрация, кметове на кметства, общински съветници, директори на детски градини и училища в община Свищов, представители на културни институции, на бизнеса, на неправителствени организации, граждани и медии. Разширеното заседание на Обществения консултативен съвет ще се състои на 28 ноември  от 17.30 часа в Зала №1 на Община Свищов", "date": "2017.11.23", "title": "Велико Търново: Ръководството на Община Свищов ще направи отчет на дейността си през втората година от мандат 2015 - 2019 г."}
{"url": "http://www.focus-news.net/news/2017/11/23/2460017/sofiya-vavedena-e-organizatsiya-na-dvizhenieto-vav-vrazka-sas-sabitie-na-predstavitelstvoto-na-evropeyskata-komisiya.html", "text": "Въведена е организация на движението във връзка със събитие на Представителството на Европейската комисия в София, съобщиха от пресцентъра на Столична община. Във връзка със събитие на Представителството на Европейската комисия  се въвежда промяна в организацията на движение \r\nЗабранен е престоят и паркирането на пътни превозни средства до приключване на събитието.", "date": "2017.11.23", "title": "София: Въведена е организация на движението във връзка със събитие на Представителството на Европейската комисия"}
{"url": "http://www.focus-news.net/news/2017/11/23/2460018/pregled-na-mezhdunarodnite-novini-do-13-chasa-agentsiya-fokus.html", "text": "Френската полиция е задържала шестима души, заподозрени в подготовка на нападение срещу коледен пазар във френския град Реймс.По информация на изданието, арестите са извършени във вторник и сряда в Реймс и в департаментите Об и Арден. При обиските са иззети няколко единици оръжие. \r\nКоледният базар в Реймс се открива на 23 ноември и ще продължи до 27 декември. \r\n*** Германският президент Франк-Валтер Щайнмайер продължава да води срещи с лидерите на политическите партии в страната, за да успее да осигури стабилно правителство за най-голямата икономика в страната, след като преговорите между Съюза ХДС/ХСС на канцлера Ангела Меркел, Свободната демократична партия и „Зелените“ се провалиха.\r\nЩайнмайер ще се срещне с председателя на Германската социалдемократическа партия Мартин Шулц в Берлин, за да го призове да приеме преговори за нова „голяма“ коалиция с Меркел. Лидерът на социалдемократите преди неколкократно отхвърли подобна възможност, завявайки, че „голямата“ коалиция, управлявала страната за последните осем години е довела партията му до най-лошите ѝ изборни резултати за последния половин век на парламентарните избори през септември. \r\nГСДП е разделена между тези, които са съгласни с Шулц и тези, които смятат, че коалицията ще бъде начин тя да прокара политиката си. \r\n***  Генералният директор на Международната агенция по атомната енергетика Юкия Амано констатира, че Иран изпълнява всички условия по споразумението за ядрената си програма.\r\n„Докладът ми за проверката и наблюдението на ситуацията в Иран в светлината на резолюциите на Съвета за сигурност на ООН демонстрира, че агенцията продължава да проверява и да контролира изпълнението на Иран на неговите задължения в областта на ядрената енергетика в рамките на договора. Иран изпълнява задълженията си“, заяви Амано.\r\nРежимът на контрол не е открил скрита дейност в ядрената сфера в Иран. \r\n*** Исландската агенция за гражданска защита публикува планове за евакуация заради засилилата се през последните дни активност на вулкана Йорефайоекул в югоизточната част на страната.\r\nВулканът – най-големият в страната, е избухвал два пъти откакто островът е заселен – през 1362 г и през 1727 г. През 2010 исландският вулкан Ейяфятлайокутъл  предизвика пълното закриване на европейското въздушно пространство за шест дни – безпрецедентно събитие от Втората световна война насам. \r\n***  \"Жителите на Лазарево, община Зренянин, селото в което на 26 май 2011 г. беше арестуван генерал Ратко Младич, побесняха след обявяването на доживотната му присъда и  го обявиха за национален герой\".\r\nВ репортаж от Лазарево \"Srbija Danas\" твърди, че местните жители имат намерение да нарекат една от улиците в селото на името на сръбския генерал.\r\n\"Харадинай го пуснаха, докато Младич го осъдиха на доживотен затвор. Това не е никаква справедливост, след като остави кръволоците на свобода!\", смятат селяните от Лазарево, тъгувайки за генерал Младич.Агенция \"Фокус\" припомня:\r\nНачалник-щабът на босненската сръбска армия генерал Ратко Младич е смятан за отговорен за военните престъпления по време на войната в Босна, за обсадата на Сараево, при която загинаха повече от 10 000 души и за избиването на мюсюлманите в Сребреница. След подписването на Дейтънския мирен договор на 21 ноември 1995 г., почти 16 години генерал Младич беше в неизвестност, докато сръбската полиция го задържа под фалшива самоличност на 26 май 2011 г. в село Лазарево, община Зренянин и го предаде на Трибунала в Хага.\r\n*** Земетресение с магнитуд 4,5 по скалата на Рихтер е регистрирано в Северна Гърция в 0:37 часа през нощта местно време (съвпада с българското).\r\nЗеметресението е регистрирано на 39 км. западно от Солун и на 189 км. югоизточно от Скопие на дълбочина от шест км.\r\nНяма данни за жертви и разрушения. \r\n*** Иракските въоръжени сили съобщиха за началото на мащабна операция, която трябва да изтласка и последните части на „Ислямска държава“ от пустинните райони по границата със Сирия.\r\n„Иракските армия и полиция, както и паравоенните части „Хашд ал Шааби“ започнаха тази сутрин да прочистват региона Ал Джазира , разположен там, където се срещат провинциите Салахеиддин, Нинева и Анбар“, съобщи началника на общото оперативно командване на иракските въоръжени сили ген. Абделамир Ярала.  \r\n***", "date": "2017.11.23", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/11/23/2460019/dobrich-rayonnata-prokuratura-privleche-kato-obvinyaem-upravitelya-na-evromangan-ead.html", "text": "Управителят и представляващ „Евроманган“ ЕАД Дейвид Уелингс е бил привлечен като обвиняем от Районната прокуратура в Добрич. Това съобщиха от пресцентъра на Апелативна прокуратура - Варна. Днес с постановление на Районната прокуратура срещу него е било повдигнато обвинение, че в 30-дневен срок от спиране на плащанията на дружеството като негов управител и представляващ не е поискал от съда да открие производство по несъстоятелност.\r\n69-годишният Уелингс не бил открит на постоянния си адрес във Варна. Разследващите направили повторен опит да бъде установено местонахождението му, за да бъде призован. Намерен е бил в седалището на дружеството в село Църква, където му е била връчена призовка. Управителят на „Евроманган“ е  поданик на Кралство Великобритания, но е със статут на постоянно пребиваващ в България. \r\nРайонната прокуратура в Добрич е събрала достатъчно доказателства по делото, от които става ясно, че дружеството, на което с концесионен договор е отдадена мина \"Оброчище\", е изпаднало в несъстоятелност от 30 юни 2016 г. Натрупаните публични задължения към НАП са в размер около 1,.5 млн. лева. За тези задължения НАП е образувала принудително изпълнение за събирането им. Отделно от тях „Евроманган“ ЕАД има задължения и към частни кредитори  за доставки и транспорт около 100 000 лева. Само към „Енерго про“ ЕАД дружеството на Уелингс дължи около 200 000 лева.  \r\nПрестъплението се наказва с лишаване от свобода до 3 години или с глоба до 5000 лева.", "date": "2017.11.23", "title": "Добрич: Районната прокуратура привлече като обвиняем управителя на „Евроманган“ ЕАД"}
{"url": "http://www.focus-news.net/news/2017/11/23/2460020/tsvetan-tsvetanov-gerb-ot-bsp-ne-sa-mi-varnali-papkata-koyato-im-predostavih-za-podpis-za-konstitutsionnite-promeni-svarzani-s-privatizatsiyata.html", "text": "От БСП не са ми върнали папката, която им предоставих за подпис за конституционните промени за приватизацията. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на Агенция „Фокус“. „Представителите от БСП имаха Пленум само преди няколко дни и взеха политическо решение. На г-жа Нинова съм дал папката в присъствието на медиите. От тогава досега тази папка не е върната в ПГ на ГЕРБ и не ми е връчена лично“, каза Цветанов. Той попита защо не му е предоставена папката след като вече са взели решение лидера на БСП Корнелия Нинова да се подпише.  \r\nДеница КИТАНОВА", "date": "2017.11.23", "title": "Цветан Цветанов, ГЕРБ: От БСП не са ми върнали папката, която им предоставих за подпис за конституционните промени, свързани с приватизацията"}
{"url": "http://www.focus-news.net/news/2017/11/23/2460021/ministar-krasimir-karakachanov-dnes-podpisvame-sporazumenie-s-makedoniya-za-obuchenie-na-neyni-voennosluzheshti-v-nashata-shkola-za-mehano-vodachi.html", "text": "На днешното първо пленарно заседание ще подпишем споразумение с Македония за обучение на нейни военнослужещи в нашата школа за механо водачи. Това каза специално за Агенция и Радио „Фокус“ министърът на отбраната Красимир Каракачанов. Той обясни, че в нея те ще се учат да управляват танкове, бронирани машини и прочие. „Затоплянето на отношенията между България и Македония е пример за останалите Балкански държави, които се карат и спорят, че трябва да седнат на една маса и да се опитат да потърсят това, което ги разделя“, каза още министър Каракачанов. Според него днешната среща между правителствата на България и Македония е изключително важна, защото такава не е имало от около 1999 година насам. „Когато говорим за мир, спокойствие и добросъседство на Балканите, кои две държави, ако не България и Македония трябва да дадат пример в тази посока. По време на днешното заседание ще бъдат подписани 9 меморандума, които отварят отношенията в областта на икономиката, в областта на отбраната, сигурността и въобще във всички области“, подчерта военният министър Красимир Каракачанов. \r\nЛивия НИНОВА", "date": "2017.11.23", "title": "Министър Красимир Каракачанов: Днес подписваме споразумение с Македония за обучение на нейни военнослужещи в нашата школа за механо водачи"}
{"url": "http://www.focus-news.net/news/2017/11/23/2460022/shumen-okrazhnata-prokuratura-protestira-tekstove-v-obshtinski-pravilnitsi-pozvolyavashti-na-predsedatelite-da-se-razporezhdat-ednolichno-sas-sredstva-za-izdrazhka-na-obshtinski-saveti.html", "text": "Текстове в правилниците за организацията и дейността на общинските съвети в Хитрино, Никола Козлево и Нови пазар са били протестирани от Окръжната прокуратура в Шумен по реда на надзора за законност през ноември. Това съобщиха от Апелативна прокуратура – Варна. Атакувана е била разпоредбата в тях, според която председателят на местните парламенти в трите общини  еднолично упражнявал контрол върху изразходването на средствата, предназначени за издръжка на общинските съвети. \r\nОснованията на държавното обвинение за протестите пред Административния съд в Шумен се съдържат в Закона за местното самоуправление и местната администрация, където осъществяваният контрол върху изпълнението на бюджета е възложено на общинския съвет, а не на неговия председател. В законодателството не се предвиждат функции на председателя на общинския съвет по отношение на общинския бюджет.\r\nПротестите на Окръжната прокуратура в Шумен до Административния съд в града са подадени чрез общинските съвети.", "date": "2017.11.23", "title": "Шумен: Окръжната прокуратура протестира текстове в общински правилници, позволяващи на председателите да се разпореждат еднолично със средства за издръжка на общински съвети"}
{"url": "http://www.focus-news.net/news/2017/11/23/2460023/yoana-hristova-na-30-domakinstva-ot-stolichniya-kv-novi-iskar-shte-badat-dadeni-bezvazmezdno-peletni-pechki-za-sledvashtiya-otoplitelen-sezon.html", "text": "На 30 домакинства от кв. „Нови Искър“ ще бъдат дадени безвъзмездно пелетни печки за следващия отоплителен сезон. Това каза зам.-кметът на София по направление „Зелена система, екология и земеползване“ Йоана Христова във връзка с приетия от Столичния общински съвет проект за подмяна на неефективни форми за отопление на домакинства, предаде репортер на Агенция „Фокус“.\r\n„Towa беше предвиденo по програмата за качество на атмосферния въздух 2020. Става въпрос за пелетни печки, които ще бъдат представени за безвъзмездно ползване на гражданите в един определен район. Стартираме с пилотен район кв. „Нови Искър“, тъй като там има най-много населени места. Идеята е да преминем целия административен път, така че да можем да разработваме и по-мащабни проекти, които също са заложени в програмата за следващата година”, обясни още тя.\r\nХристова уточни, че за избора на домакинствата са разработени критерии от общински съветници и външни организации, които са били одобрени от Комисията по околна среда. „Фокусът в тях е върху семейства в неравностойно положение – например, единият критерий са такива семейства, които отглеждат деца с увреждания. В рамките на два месеца самите семейства ще могат да подават документи за кандидатстване, след което ще бъде създадена работна група, която да подбере постъпилите заявления. Това нещо се прави за първи път в страната, затова ще го направим по такъв начин, че да гарантираме, че сме напълно обективни. Приключи процедурата по избор на изпълнител, който да предоставя тези печки, така че с подписването на договорите, те веднага ще бъдат предавани на семействата“, каза още тя и уточни, че стойността на проекта е около 70 хил. лева. за пелетните печки и около 20 хил. лева за пелетите, които ще бъдат предоставени в рамките на отоплителния сезон.\r\nЦветилена СИМЕОНОВА", "date": "2017.11.23", "title": "Йоана Христова: На 30 домакинства от столичния кв. „Нови Искър“ ще бъдат дадени безвъзмездно пелетни печки за следващия отоплителен сезон"}
{"url": "http://www.focus-news.net/news/2017/11/23/2460024/plovdiv-nadziratelite-ot-plovdivskiya-zatvor-nastoyavat-za-uvelichenie-na-zaplatite-i-po-dobri-usloviya-na-trud.html", "text": "Надзирателите от Пловдивския затвор настояват за увеличение на заплатите, увеличение на числеността на надзора и подобряване на условията на труд. Тези искания те представиха по време на протест тази сутрин пред затвора, който премина под формата на „събрание на открито”, предаде репортер на Радио „Фокус” - Пловдив. С тях бяха и колегите им от съдебната охрана и следствения арест. Надзирателите са решени да протестират всеки ден до края на годината, докато не им се обърне внимание. Ако исканията им не бъдат чути, ще преминат към открити протести пред НС още от първия ден на българското председателство на ЕС. Така ще бъдем във фокуса на новините точно, когато  България е поела европредседателството”, каза зам.-председателят на синдикалното дружество към затвора Евтим Евтимов. „Надзирателите са малко и не достигат хора. Няма кандидати за работни места заради ниското заплащане, което за начинаещ служител е 480 лева“, каза още Евтимов. Надзирателите настояват за минимум 20%-но увеличение на заплатите и за изравняване на възнагражденията със служителите от МВР, както и за подобряване на условията им на труд, които в момента са изключително тежки. Един надзирател на смяна обслужва 100 до 120 души, като около 500 затворници биват охранявани от едва 20 надзиратели.\r\nВсичко това се отразява както на психическото, така и на физическото им здраве, твърдят те.\r\nЦветана ТОНЧЕВА", "date": "2017.11.23", "title": "Пловдив: Надзирателите от Пловдивския затвор настояват за увеличение на заплатите и по-добри условия на труд"}
{"url": "http://www.focus-news.net/news/2017/11/23/2460025/vidin-v-sedem-naseleni-mesta-ot-oblastta-shte-bade-narusheno-vodopodavaneto.html", "text": "В седем  населени места във Видинска област ще бъде нарушено водоподаването, сочи справка на електронната страницата на водоснабдителното дружество. Причината за авариите в населените места са аварии по водоснабдителната мрежа. Отстраняване авария на улични  водопроводи е причина за  спиране на водоподаването по ул.“Търговска“ във Видин, в градовете Кула и Дунавци и в селата Бела, Майор Узуново, Раковица и Дреновец.", "date": "2017.11.23", "title": "Видин: В седем  населени места от областта ще бъде нарушено водоподаването"}
{"url": "http://www.focus-news.net/news/2017/11/23/2460026/pazardzhik-vremenno-dvizhenieto-se-izvarshva-v-aktivnata-lenta-ot-km-88-do-km-89-na-avtomagistrala-trakiya-v-posoka-burgas-poradi-postavyane-na-mantinela.html", "text": "Временно движението се извършва в активната лента от км 88 до км 89 на автомагистрала \"Тракия\", в посока Бургас, поради поставяне на ограничителна система (мантинела). Това съобщиха от пресцентъра на Агенция \"Пътна инфраструктура\".", "date": "2017.11.23", "title": "Пазарджик: Временно движението се извършва в активната лента от км 88 до км 89 на автомагистрала \"Тракия\", в посока Бургас, поради поставяне на мантинела"}
{"url": "http://www.focus-news.net/news/2017/11/23/2460027/politico-vodesht-deputat-ot-germanskite-sotsialdemokrati-prizova-partiyata-da-obmisli-vazmozhnostta-za-golyama-koalitsiya.html", "text": "Заместник-водачът на групата на Германската социалдемократическа партия в Бундестага Карл Лаутербах заяви, че партията трябва да премисли отказа си за формиране на нова „голяма коалиция“, ако няма друг начин да се излезе от политическата безизходица в страната, предава  Politico.\r\n„Ще трябва, ако нищо друго не проработи, да помислим отново за голяма коалиция“, заяви Лаутербах. Според него, ако коалиционните преговори бъдат подновени, участващите партии ще трябва да обсъдят съдържанието на бъдещата власт. \r\nПрезидентът на Германия Франк-Валтер Щайнмайер ще се срещне по обяд с председателя на ГСДП Мартин Шулц, за да се обсъдят наличните възможности.  Виктор Турмаков", "date": "2017.11.23", "title": "Politico: Водещ депутат от германските социалдемократи призова партията да обмисли възможността за „голяма коалиция“"}
{"url": "http://www.focus-news.net/news/2017/11/23/2460028/kyustendil-v-oblastta-sa-utvardeni-sa-obshto-53-semeystva-po-proekt-priemi-me.html", "text": "В областта са утвърдени са общо 53 семейства по проект „Приеми ме”. Това каза пред Радио „Фокус” – Кюстендил Радостина Ночева, администратор на проект „Приеми ме” за област Кюстендил. „Ще започна с това, че от месец ноември 2016 година работим на областно ниво. Не всички общини от областта са включени в проекта. Включени са четири общини – Кюстендил, Дупница, Бобов дол, Кочериново. Предстои включване на община Бобошево. На територията на посочените четири общини имаме 53 приемни семейства”, каза Радостина Ночева. По думите ѝ има 45 настанени деца в 38 семейства. Има семейства, в които са настанени и по две деца – брат и сестра. Има и още едно настаняване в Кюстендил, детето директно е настанено от родилния дом. „В Кюстендил имаме утвърдени 35 утвърдени професионални семейства. В 28 от тези семейства има настанени 33 деца, от които 7 са с увреждания. В Бобов дол имаме 2 семейства с по едно дете. В Дупница има 12 утвърдени приемни семейства, а в 8 от тях са настанени 10 деца. В Кочериново приемните семейства са 4”, каза Радостина Ночева.\r\nВенцеслав ИЛЧЕВ", "date": "2017.11.23", "title": "Кюстендил: В областта са утвърдени са общо 53 семейства по проект „Приеми ме”"}
{"url": "http://www.focus-news.net/news/2017/11/23/2460029/premierat-boyko-borisov-v-strumitsa-za-men-temata-balkani-e-prioritet-i-dneshnata-sreshta-e-dokazatelstvo-za-razvitieto-na-otnosheniyata-ni.html", "text": "След споразумението, което подписахме на 1 август, се радвам, че с министрите си днес сядаме на една маса. За мен темата Балкани е приоритет и днешната среща е доказателство за развитието на отношенията ни. Това посочи премиерът Бойко Борисов в началото на на първото съвместно заседание на правителствата на България и Македония, съобщиха от правителствената информационна служба. Темите, които двата кабинета обсъждат, са свързани с българската подкрепа за европейската интеграция на страните от Западните Балкани, развитието на инфраструктурата и подобряването на свързаността – транспортна, дигитална, телекомуникационна, конкретни проекти за сътрудничество в областта на отбраната, туризма, кадастъра, сътрудничеството при бедствия. \r\nПосещението на българска делегация в Република Македония започна със среща на четири очи между министър-председателите Бойко Борисов и Зоран Заев във Водочкия манастир, който премиерът Заев определя като едно от най-красивите места на родния му град Струмица. Преди началото на пленарните разговори министър-председателите Борисов и Заев положиха венци пред паметника на Борис Трайковски – президент на Република Македония в периода 1999-2004 г.", "date": "2017.11.23", "title": "Премиерът Бойко Борисов в Струмица: За мен темата Балкани е приоритет и днешната среща е доказателство за развитието на отношенията ни"}
{"url": "http://www.focus-news.net/news/2017/11/23/2460030/tsvetan-tsvetanov-gerb-v-momenta-ecall-se-razrabotva-tehnicheski-zatova-vnedryavaneto-na-sistemata-se-otlaga-s-edna-godina.html", "text": "В момента еCall се разработва технически, затова внедряването на системата се отлага с една година. Това каза председателят на ПГ на ГЕРБ Цветан Цветанов пред журналисти в Народното събрание във връзка с промените в Закона за МВР, включващи текст, съгласно който центровете към системата 112 ще обработват спешни повиквания от превозни средства, наречени eCall, предаде репортер на Агенция „Фокус“. Попитан доколко новата система ще бъде ефективана, предвид, че автомобилите в България са стари, Цветанов отговори, че това ще се въведе във времето. „Не може да стане изведнъж и няма да бъде възможно това да се случи“, заяви той.  По отношение на промяната в Закона за МВР за техническите прегледи, Цветанов поясни, че съгласно приетите текстове автомобилите, които не са изправни, ще бъдат извадени от движение.  „Обещанието, което имаше от експертите е да има нов Закон за движение по пътищата. Там трябва да се решат всички въпроси да може да се даде по-голямата гаранция за техническите прегледи, които се правят“, поясни Цветанов. „Важно е, че в Закона за МВР решихме един въпрос, който през последните няколко седмици, беше много наболял. Синдикатите искаха в пожарните участъци да има по трима служители. Ние направихме задължително това да бъде като условие, но в населени места с жители под 5 000 души, се оставя възможността да има пожарни участъци с двама служители“, коментира Цветанов.  По думите му други важни промени в Закона за МВР са свързани с облекчаването на режима за синя карта. „Това ще помогне реализирането на много инициативи, които имат определени работодатели. Знаете, че в момента най-същественият проблем в страната ни е недостигът на висококвалифицирани кадри“, посочи той. \r\nДеница КИТАНОВА", "date": "2017.11.23", "title": "Цветан Цветанов, ГЕРБ: В момента еCall се разработва технически, затова внедряването на системата се отлага с една година"}
{"url": "http://www.focus-news.net/news/2017/11/23/2460031/montana-dvizhenieto-se-izvarshva-v-edna-lenta-po-pat-81-prohod-petrohan-barziya-v-rayona-sled-malka-barziya-v-posoka-sofiya-poradi-otstranyavane-na-rastitelnost.html", "text": "Движението е в една лента по път ІІ-81 проход \"Петрохан\" - Бързия, в района след Малка Бързия, в посока София, поради отстраняване на растителност. Шофьорите да се движат с повишено внимание и съобразена скорост. Това съобщиха от пресцентъра на Агенция \"Пътна инфраструктура\".", "date": "2017.11.23", "title": "Монтана: Движението се извършва в една лента по път ІІ-81 проход \"Петрохан\" - Бързия, в района след Малка Бързия, в посока София, поради отстраняване на растителност"}
{"url": "http://www.focus-news.net/news/2017/11/23/2460032/reuters-sayuznik-na-angela-merkel-prizova-sotsialdemokratite-da-obmislyat-vazmozhnostta-za-nova-golyama-koalitsiya-v-germaniya.html", "text": "Според водача на групата на Християндемократическия съюз на Германия в Бундестага Фолкер Каудер социалдемократите трябва да премислят съпротивата си срещу нова „голяма коалиция“ с канцлера Ангела Меркел, защото Европа се нуждае от стабилно правителство в Берлин, предава  Reuters.\r\n„Европа очаква от Германия да може да действа, за да отговори на повдигнатите от френския президент Емануел Макрон въпроси. Най-силната икономически страна в Европа не може да се покаже като политическо джудже“, заяви Каудер, имайки предвид призива на Макрон за финансови реформи за засилването на еврозоната. „Затова и може желание е настоящите партньори в коалиционното правителство да се съберат заедно“, добави той.\r\nПрезидентът на Германия Франк-Валтер Щайнмайер, който е бивш депутат от Германската социалдемократическа партия и бивши Външен министър ще се срещне по обяд с водача на партията Мартин Шулц по обяд, за да го убеди да започне преговори за формирането на ново коалиционно правителство. \r\nМеркел, която остава канцлер до формирането на правителство, заяви, че би предпочела отново да работи с ГСДП, но ако това не се случи, тя би предпочела нови избори пред нестабилно правителство на малцинството.  Виктор Турмаков", "date": "2017.11.23", "title": "Reuters: Съюзник на Ангела Меркел призова социалдемократите да обмислят възможността за нова „голяма коалиция“ в Германия"}
{"url": "http://www.focus-news.net/news/2017/11/23/2460033/mvnr-parvite-diplomati-na-balgariya--makedoniya-shte-rabotyat-dogovorat-za-priyatelstvo-dobrosasedstvo--satrudnichestvo-da-vleze-v-sila-vazmozhno-nay-skoro.html", "text": "До края на годината Договорът за приятелство с Република Македония може да влезе в сила. Това стана ясно по време на среща на вицепремиера и министър на външните работи Екатерина Захариева с министъра на външните работи на Република Македония Никола Димитров в Струмица, съобщиха от пресцентъра на Министерството на външните работи (МВнР). Двамата първи дипломати ще положат усилия парламентите на двете страни възможно най-бързо да ратифицират договора. \r\nЗахариева и Димитров разговаряха в рамките на съвместното заседание на правителствата на България и на Република Македония. “Поздравяваме българското правителство, че внесе ратификацията на договора в Народното събрание. Надявам се до края на годината или в началото на следващата и ние да го ратифицираме”, каза Никола Димитров. Той благодари на Захариева и за организираната от нея и шведската външна министърка Марго Валстрьом работна закуска в Брюксел, посветена на Република Македония, която се проведе преди седмица. \r\n“Много се радвам, че нашите правителства се срещат днес в Струмица, защото от 18 години не сме имали междуправителствено заседание - заяви министър Захариева. - Аз съм оптимист за европейската интеграция на Балканите след подкрепата от страна на Федерика Могерини и Жан-Клод Юнкер, които посочиха региона като един от най-важните приоритети на ЕК.” \r\nВъпреки че договорът за приятелство още не е влязъл в сила, България предприема първи практични мерки в подкрепа на Република Македония. Българското Министерство на външните работи финансира 6 проекта на стойност 380 000 евро. Първият от тях е вече факт, доставка на автомобил на хора със специални потребности. \r\nДругите проекти са посветени на интеграцията на децата аутисти, за санирани на най-голямото училище в Скопие. \r\nДвамата министри обсъдиха финансирането на коридор номер 8 и другите проекти за свързаност в региона. \r\nЗахариева и Димитров подписаха в Струмица и Платформа за активизиране на сътрудничеството между двете външни министерства.", "date": "2017.11.23", "title": "МВнР: Първите дипломати на България и Македония ще работят Договорът за приятелство, добросъседство и сътрудничество да влезе в сила възможно най-скоро"}
{"url": "http://www.focus-news.net/news/2017/11/23/2460034/pg-na-gerb-nyama-da-podkrepi-iskaneto-na-bsp-za-vremenna-komisiya-za-programata-za-sanirane.html", "text": "ПГ на ГЕРБ няма да подкрепи искането на БСП за Временна комисия за Програмата за саниране. Това каза на брифинг в Народното събрание депутатът от ГЕРБ Николай Сираков в отговор на искането на БСП за Временна комисия за Програмата за саниране, предаде репортер на Агенция „Фокус“. „За неголемия ми престой в парламента разбрах, че когато БСП насочат нанякъде вниманието си, това значи, че управляващата коалиция има сериозен успех. В този случай е така“, заяви той. „Програмата за саниране е една от изключително важните за България. Тя има задължителните ефекти като спестените и намалените сметки на гражданите, облагородяването и променянето на облика на градската среда“, обясни Николай Сираков. „Програмата накара хората да се обединят, да се сдружат, към момента има над 6300 сдружения“, допълни депутатът. „Хората очакват програмата да продължи и тя продължава, защото те я искат“, заяви Николай Сираков. \r\nБиляна ИВАНОВА", "date": "2017.11.23", "title": "ПГ на ГЕРБ няма да подкрепи искането на БСП за Временна комисия за Програмата за саниране"}
{"url": "http://www.focus-news.net/news/2017/11/23/2460035/plovdiv-apelativniyat-sad-ostavi-v-aresta-emil-v-obvinen-v-ukrivane-na-danatsi-v-razmer-na-700-000-lv.html", "text": "Апелативен съд – Пловдив потвърди определението на Окръжния съд, с което е взета мярка за неотклонение  „задържане под стража“ спрямо Емил В. Това съобщиха от пресцентъра на Съдебна палата-Пловдив. Според съда е налице изискуемото от законодателя обосновано предположение, че обвиняемият е съпричастен към вменените му обвинения- по чл.255, ал.3, вр.ал.1, т.2, т.3 и т.6, вр.чл.26, ал.1 от НК и по чл.253, ал.4, вр.ал.3, т.1 предл. първо вр.ал.2 от НК. Съдът намира, че съществува опасност при вземане на мярка, различна от „задържане под стража“, обвиняемият да извърши престъпление.", "date": "2017.11.23", "title": "Пловдив: Апелативният съд остави в ареста Емил В., обвинен в укриване на данъци в размер на 700 000 лв."}
{"url": "http://www.focus-news.net/news/2017/11/23/2460036/evrodeputatat-momchil-nekov-dostapat-do-mladezhkata-garantsiya-e-selektiven.html", "text": "Достъпът до Младежката гаранция е селективен. Това заяви българският евродепутат Момчил Неков по време на заседание на Комисията по образование и култура в Европейския парламент, съобщиха от пресофиса на евродепутата.\r\nВчера Комисията по образование, култура, младеж и спорт на Европейския парламент прие с голямо мнозинство становище за изпълнението на Инициативата за младежка заетост от държавите членки. Автор на становището е българският евродепутат от групата на социалистите - Момчил Неков.\r\nТемата за младежката безработица продължава да бъде на дневен ред в Европейския съюз. Въпреки отчетения спад на нивата на безработица сред младите хора, тя продължава да бъде притеснително висока. Една от критиките на становището е селективния достъп до схемата „Гаранция за младежта“. Докладът на сметната палата алармира, че от програмата се възползват предимно образовани и висококвалифицирани млади хора. Хората с увреждания, по-ниско образованите и трайно безработните остават извън статистиката. \r\n„Всеки млад човек, независимо от икономическата и социална ситуация, в която се намира, трябва да има информация и достъп до подобен тип програми“, смята българският евродепутат. Момчил Неков защитава позицията, че Инициативата за младежка заетост трябва да достига и да бъде от полза, не само за младите висококвалифицирани хора, които живеят в големите градове като София и Пловдив. Те имат по-лесен достъп до информация за възможности за професионално развитие. „Младите хора в малките населени места и тези в неравностойно положение трябва да имат същите възможности. Именно това е най-голямата пробойна на младежката инициатива“ допълни той.\r\nСхемата „Гаранция за младежта“ е политика, целяща да осигури за всички младежи на възраст до 25 години получаване на предложение с добро качество за започване на работа, обучение, професионална практика или провеждане на стаж в рамките на четири месеца, след като са напуснали системата на формалното образование или са останали без работа. ИМЗ е инструмент на ЕС, която има за цел да предоставя финансова подкрепа за региони, в които младежката безработица надхвърля 25 %.", "date": "2017.11.23", "title": "Евродепутатът Момчил Неков: Достъпът до Младежката гаранция е селективен"}
{"url": "http://www.focus-news.net/news/2017/11/23/2460037/veliko-tarnovo-proektat-valshebstva-po-koleda-shte-se-sastoi-v-grada-na-10-dekemvri.html", "text": "Проектът “Вълшебства по Коледа“ ще се състои в града на 10 декември.23 ноември 2017 г. Това съобщиха от пресцентъра на Община Велико Търново. “Вълшебства по Коледа“ с чара и фокусите на Астор и с приказната музика на Ангел Заберски – син е синкретичен музикално-артистичен спектакъл за малки  и големи, който ще бъде представен в залата на МДТ „К. Кисимов“ във Велико Търново. Композиран и сътворен с много настроение и празнична предновогодишна емоция Маг номер едно Астор в компанията на Маестрото на музикалната картина ще наградят търновската публика с вълнуващо преживяване. Поводът е предстоящият новогодишен период на празнични събития. Проектът е изпълнен с чудеса приказен спектакъл-концерт, с много подаръци за малките в новогодишна атмосфера и ефекти, който да зарадва децата и техните родители ведно. Той представя чудесата по Коледа с Астор, които ще бъдат поднесени на фона на елегантните джазпиеси, изпълнени от септета на Маестро Заберски с много красота, мистика и традиционни музикални картини. Фокусите, разбира се, ще бъдат за всички възрасти. Астор не само ще влезе в ролята на Дядо Коледа, но и ще раздаде подаръци, така, както само той може да го направи - с тънкости и трикове, с фокуси, чудеса и магьосничество. В оглед на неговото световнопризнато творчество и уникалност като МАГ, имайки предвид и неговата възраст, публиката ще има уникалното удоволствие да се срещне с великия магьосник, надявам се, с удоволствие. Добрият старец е най-очакваният вълшебник в света на децата, а и на големите, така че, ще разчитаме на гарантиран успех. \r\nАнгел Заберски-син е в ролята на композитор и диригент на септета, който ще създаде своеобразна музикална среда на сюжета и ще бъде диригент на спектакъла. Авторската музика ще бъде поднесена на живо, а не на запис. Предвидени са и образователни моменти за малки и големи - всичко това по посока  сцената да възпитава подрастващото поколение. За малките музиката ще бъде подбрана целенасочено и тематично, като в творчеството на Ангел Заберски има и произведения не само в джаз, но и в класика, а също и пиеси за деца. \r\nСпектакълът съчетава две, дори и три поколения в една зала чрез синкретично живо и истинско изкуство, което днес все по-трудно се реализира, конкурирайки се с лесно произвежданите постпродукции без импровизация, без авторство и без сътворяване на живо, на сцена. \r\nЗа децата, както и за техните родители ще има чувал с подаръци. На сцената гостите  ще видят смело превъплащение на добрия старец, а зрителите в залата ще се почувстват приказно и ще останат наградени с най-доброто от портфолиото на най-великите артисти от българската сцена – музиканти и илюзионисти.\r\nЗа децата в неравностойно положение е подготвено и специално отношение.", "date": "2017.11.23", "title": "Велико Търново: Проектът “Вълшебства по Коледа“ ще се състои в града на 10 декември"}
{"url": "http://www.focus-news.net/news/2017/11/23/2460038/kristian-lindner-svobodnata-demokratichna-partiya-shteshe-da-se-prevarne-v-polezniya-idiot-v-koalitsiyata-na-angela-merkel.html", "text": "Според председателя на Свободната демократична партия на Германия Кристиан Линднер тя е нямало как да играе полезна роля в правителството на страната при продължаването на преговорите за съставяне на коалиция със Съюза ХДС/ХСС на канцлера Ангела Меркел и със „Зелените“, предава Politico.\r\n„При коалиция с християндемократите и със „Зелените“ СвДП щеше да играе ролята на полезния идиот в нея“, заяви Линднер по време на интервю пред местни медии. „Подновяването на преговорите няма смисъл“, добави той. \r\nПреди време Линднер заяви, че „в обозримото бъдеще сътрудничеството със „Зелените“ на национално равнище не е приемливо за СвДП“.  Виктор Турмаков", "date": "2017.11.23", "title": "Кристиан Линднер: Свободната демократична партия щеше да се превърне в полезния идиот в коалицията на Ангела Меркел"}
{"url": "http://www.focus-news.net/news/2017/11/23/2460039/pazardzhik-s-izlozhba-i-literaturna-vecher-prodalzhava-proektat-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "Проектът „Изкуство с панагюрски дъх – творчество От общността За общността“ продължава с интересни прояви. Това съобщи за Радио „Фокус“ – Пазарджик Радка Костуркова от Общината. Тя уточни, че във фоайето на Народно читалище „Никола Й. Вапцаров – 1927“ в село Бъта от 17.00 часа ще се състои официалното откриване на изложбата „Вече знам и мога повече“. В изложбата ще бъдат представени творбите, създадени в Арт клубовете по време на изпълнението на проекта за младежки дейности „Вече знам и мога повече“ на Сдружение за развитие на малките европейски селища „Идея“, село Бъта, финансиран от Община Панагюрище. От 18.00 часа, в Общинска библиотека „Стоян Дринов“, в литературно-поетична вечер ще бъде представена поезията „Думите ми“ на Ива Спиридонова, поезията „Дни за обичане“ на Симеон Аспарухов и панагюрския поет Димитър Пенчев. Тя каза също, че през следващите дни жителите и гостите на Панагюрище ще имат възможността да се докоснат до творчеството на местни творци, художници, музиканти.\r\nСветлана ЕЛЕНКИНА", "date": "2017.11.23", "title": "Пазарджик: С изложба и литературна вечер продължава проектът „Изкуство с панагюрски дъх – творчество От общността За общността“"}
{"url": "http://www.focus-news.net/news/2017/11/23/2460040/zam-ministar-malina-krumova-okolo-600-sgradi-sa-v-protses-na-izpalnenie-po-programata-za-sanirane-sredstvata-sa-osigureni-ot-byudzheta.html", "text": "Програмата за саниране не е спряна и продължава да се изпълнява. Към момента има над 850 завършени сгради, близо 600 са в процес на изпълнение. Останалите са в различен етап на договаряне на обществените поръчки. Това каза на брифинг в Народното събрание заместник-министърът на регионалното развитие и благоустройство Малина Крумова в отговор на искането на БСП за Временна комисия за Програмата за саниране, предаде репортер на Агенция „Фокус“. „Средствата за сградите, които се изпълняват са осигурени и ще бъдат финансирани от бюджета“, заяви тя. „Бъдещето на програмата, както вече сме декларирали, е в зависимост от разработваната жилищна стратегия“, уточни зам.-министърът. „Резултатите от програмата вече са видни. През юли извършихме проучване сред сградите, които са били завършени в края на 2016 година. Съвсем ясно е, че домакинствата, които са били бенефициенти и са успели да се включат, за първи зимен сезон са реализирали между 40 и 60% спестявания на разходите си за отопление“, обясни Малина Крумова. „Дори само това показва какъв е резултатът от програмата. Оставям всички естетични и строителни аспекти на програмата, които може да се видят във всеки град“, каза още тя. \r\nБиляна ИВАНОВА", "date": "2017.11.23", "title": "Зам.-министър Малина Крумова: Около 600 сгради са в процес на изпълнение по Програмата за саниране, средствата са осигурени от бюджета"}
{"url": "http://www.focus-news.net/news/2017/11/23/2460041/daniela-saveklieva-gerb-iskaneto-na-bsp-za-komisiya-za-saniraneto-e-nedopustimo-da-chetat-v-delovodstvoto-informatsiyata-e-tam.html", "text": "Искането на БСП е недопустимо- да четат в деловодството, информацията, която ги интересува е там. Това каза на брифинг в Народното събрание депутатът от ГЕРБ Даниела Савеклиева в отговор на искането на БСП за Временна комисия за Програмата за саниране, предаде репортер на Агенция „Фокус“. „Народен представител съм от Благоевград, градът първенец по изпълнение на Националната програма за саниране, с над 140 подписани договора, включващи над 200 сгради. 25 хил. души в Благоевград получиха безвъзмездна помощ по Програмата за саниране. Тези хора повярваха на кмета Камбитов и на ГЕРБ“, заяви тя. „В същото време от БСП ни заливаха с фалшиви новини, че материалите били токсични, че жилищата щели да бъдат ипотекирани и държавата ще им ги вземе“, посочи Даниела Савеклиева. „Ще продължим да работим по Програмата за саниране, тя е много полезна за хората, защото те самите казват какви са ползите им от нея- намалели цени за ток, вдигане на цените на имотите“, подчерта депутатът. „Таско Ерменков се похвали от парламентарната трибуна, че неговият апартамент е един от първите санирани. Ако е имал съмнения защо се е включил в програмата“, попита Савеклиева. \r\nБиляна ИВАНОВА", "date": "2017.11.23", "title": "Даниела Савеклиева, ГЕРБ: Искането на БСП за Комисия за санирането е недопустимо - да четат в деловодството, информацията е там"}
{"url": "http://www.focus-news.net/news/2017/11/23/2460042/ria-novosti-pravitelstvoto-na-afganistan-izchisli-broya-na-teroristite-ot-islyamska-darzhava-na-negova-teritoriya.html", "text": "Главният съветник на президента на Афганистан по националната сигурност Мохамад Атмар заяви, че общата численост на терористите от „Ислямска държава“, действащи на територията на страната, възлиза на около 3-4 хил. души, предаде  РИА Новости.\r\n„Оценяваме числеността им на около 3-4 хил. души. Това са преди всичко наемници и престъпници от Пакистан. Има и афганистанци, но основно „Ислямска държава“ в Афганистан се състои от представители на „Ислямското движение на Узбекистан“, което се е заклело във вярност на „Ислямска държава“, заяви Атмар.\r\n„Общият броя на чуждестранните терористи в Афганистан е около 10 хил. души по наши изчисления. Но „Ислямска държава“ вече не е същата заплаха, която не можехме да победим с общи усилия“, уверен е той. Виктор Турмаков", "date": "2017.11.23", "title": "РИА Новости: Правителството на Афганистан изчисли броя на терористите от „Ислямска държава“ на негова територия"}
{"url": "http://www.focus-news.net/news/2017/11/23/2460043/nelina-tsarova-obshtina-veliko-tarnovo-dyado-koleda-shte-priema-pismata-s-zhelaniya-na-detsata-ot-grada-ot-1-dekemvri.html", "text": "Дядо Коледа ще приема писмата с желания на децата от града от 1 декември. Традиционната му къщичка ще е част от Коледния базар на Община Велико Търново в парк „Марно поле“. Той отваря врати на 1-ви декември, каза пред журналисти във Велико Търново Нелина Църова, директор на Дирекция „Култура, туризъм и международна дейност“ в Общината, предаде репортер на Радио „Фокус“ – Велико Търново. Дървените павилиони ще останат в центъра на старата столица до края на декември. „И тази година ще има луна парк, с виенско колело. В Къщичката на Дядо Коледа, джуджетата ще приемат писмата с желанията за подаръци на децата. Колегите от Общинската агенция „Царевград Търнов“ предвиждат и детска анимация пред къщичката, но за сега няма да разкривам повече“, каза още Нелица Църова. В началото на следващия месец ще тръгне и Коледния автобус, който ще се движи из целия град и ще кара децата до парк „Марно поле“. В останалата част от Базара посетителите ще могат да си купят традиционни български стоки, всички свързани с духа на предстоящите празници.\r\nКоледната програма на Общината включва и няколко изложби, първата от които ще бъде открита днес в Изложбени зали „Рафаел Михайлов“ от 18.00 часа. Това е експозицията „Стъклен пакет“ от  Международно биенале на стъклото 2017, което гостува във Велико Търново. На 30-ти ноември от 17.30 часа ще бъде представен Есенния салона на великотърновските художници за 2017 година. „В афиша има и много театрални заглавия. На сцената читалище „Надежда“ гостуват едни от най-добрите български театри. Кулминацията ще е балетния спектакъл на Флекс балет 0 Русия на 19-ти декември от 19.00 часа в ДКС „Васил Левски“. На 21-ви декември от 19.00 часа традиционен коледен концерт на МДТ. Нова различна програма с всички звезди“, обясни Нелина Църова. Други два акцента от програмата са Юбилейният концерт „50 години Духов оркестър при Община Велико Търново“ на 7 декември и спектакъла „Вълшебства по Коледа“ с илюзиониста Астор – на 10-ти декември.\r\nЛуиза ТРАНЧЕВА", "date": "2017.11.23", "title": "Нелина Църова, Община Велико Търново: Дядо Коледа ще приема писмата с желания на децата от града от 1 декември"}
{"url": "http://www.focus-news.net/news/2017/11/23/2460044/evrodeputatat-emil-radev-e-na-ofitsialno-poseshtenie-v-sada-na-es.html", "text": "Българският евродепутат Емил Радев (ЕНП/ГЕРБ) участва в изнесено заседание на Комисията по правни въпроси на Европейския парламент, което се проведе в Люксембург на 22 ноември. Това съобщиха от пресцентъра на ПП ГЕРБ – Варна. По време на заседанието бяха проведени срещи в Съда на Европейския съюз с неговия председател съдия Коен Ленартс, както и със съдии от Общия съд и Съда на ЕС. Основна тема на дискусиите бе провежданата реформа на Съда, започнала през 2015г. Участниците във форума дискутираха броя на съдиите според новите правила, предприемане на мерки за намаляване на продължителността на делата, както и вътрешните промени в работата и структурата на Съда.\r\nВ рамките на посещението, Емил Радев проведе срещи и с българските представители в Съда – съдия Александър Арабаджиев, съдия Александър Корнезов и Генералния адвокат Евгени Танчев.\r\n„Натовареността на съда е голяма и е важно да се намали срока за разглеждане на делата. Това обаче не трябва да става за сметка на качеството на решенията. Понякога е по-добре да имаме по-дълго производство, но да получим издържани юридически решения на делата“, коментира Емил Радев.\r\nЗаседанието на Комисията по правни въпроси на ЕП продължи със семинар на тема „Отворена, ефикасна и независима администрация на Европейския съюз“. По време на събитието бе обсъдено предложението на ЕП за подобряване рамката за административно право на Европейския съюз.\r\nУчастие в семинара взеха Феликс Брац – министър на правосъдието на Люксембург, съдия Кристина Ковалик Банчик – съдия в Общия съд, Фреди Дрекслер – юрисконсулт на Европейския парламент и Алекс Бренинкмайер – член на Европейската сметна палата, както и академици и представители на ЕК.", "date": "2017.11.23", "title": "Евродепутатът Емил Радев е на официално посещение в Съда на ЕС"}
{"url": "http://www.focus-news.net/news/2017/11/23/2460045/prof-antoaneta-hristova-pri-vstapvaneto-si-v-dlazhnost-tsveta-karayancheva-kaza-tova-koeto-tryabvashe-da-se-kazhe-na-fona-na-poluchiliya-se-konflikt.html", "text": "При встъпването си в длъжност Цвета Караянчева каза това, което трябваше да се каже на фона на получилия се конфликт. Това каза политическият психолог проф. Антоанета Христова в интервю за Агенция „Фокус“ във връзка с напрежението в Народното събрание, рокадите там и посланията от първото изказване на новоизбрания председател на парламента Цвета Караянчева. По думите на проф. Христова Цвета Караянчева е казала, че всички в парламентарната зала трябва да се чувстват равни и, че ще ги накара да се чувстват равнопоставени. „Това означава, че няма да има специално негативно отношение към опозицията или демонстративно положително към управляващите. Тази равнопоставеност беше едно от изискванията на БСП“, коментира проф. Христова. По думите й  в думите на Цвета Караянчева е имало и тъга за ситуацията и затова, че Димитър Главчев вече не е председател на Народното събрание. „Емоцията е свързана с партийната лоялност, което е напълно разбираемо и човешко“, каза проф. Христова. \r\nДеница КИТАНОВА", "date": "2017.11.23", "title": "Проф. Антоанета Христова: При встъпването си в длъжност Цвета Караянчева каза това, което трябваше да се каже на фона на получилия се конфликт"}
{"url": "http://www.focus-news.net/news/2017/11/23/2460046/reuters-spored-pres-sekretar-na-britanskoto-pravitelstvo-ima-oshte-rabota-za-varshene-po-irlandskata-granitsa-v-pregovorite-za-brekzit.html", "text": "Според прес-секретар на британското правителство страната и ЕС са отбелязали прогрес в преговорите за статута на границата в Ирландия, но все още има работа за вършене, предава  Reuters.\r\n„Постигнахме прогрес в тази сфера, например по отношение на общия район за пътуване. Има още работа за вършене, това е признато от всички, но същевременно всички са ангажирани да постигнат граница без триене“, заяви прес-секретарят.  Виктор Турмаков", "date": "2017.11.23", "title": "Reuters: Според прес-секретар на британското правителство има още работа за вършене по ирландската граница в преговорите за Брекзит"}
{"url": "http://www.focus-news.net/news/2017/11/23/2460047/plovdiv-parva-zalesitelna-aktsiya-za-esenniya-sezon-se-provede-v-rayon-severen.html", "text": "Първа залесителна акция за есенния сезон се проведе в район „Северен“ в Пловдив. Това съобщи за Радио „Фокус“ – Пловдив районният кмет инж. Ральо Ралев. В инициативата днес са взели участие и деца от ДГ „Бреза”, които са придобили основни умения и знания в засаждането и отглеждането на растенията. 100 броя храсти от вида лигуструм, 5 броя широколистни дървета от вида еводия и 8 броя туи са посадени на площадката за безопасност на движението на ул. „Стефан и Обрейко Обрейкови”. Засаждането на дърветата се е извършило със съдействието на ОП „Градини и паркове” в предварително изкопани гнезда. „Днешното мероприятие е част от поредицата залесителни акции на територията на район „Северен”, чрез които градът продължава да добива все по-приветлив, зелен и естетичен вид“, коментира Ралев. Той каза още, че залесяването продължава утре в градинката на бул. „България” 230. Предстоят още няколко залесителни акции в район „Северен“ в следващите дни до края на месеца.\r\nТони МИХАЙЛОВ", "date": "2017.11.23", "title": "Пловдив: Първа залесителна акция за есенния сезон се проведе в район „Северен“"}
{"url": "http://www.focus-news.net/news/2017/11/23/2460048/tass-na-6-dekemvri-prezidentat-na-chehiya-shte-utvardi-kandidaturata-na-noviya-ministar-predsedatel-na-stranata.html", "text": "Президентът на Чехия Милош Земан ще утвърди кандидатурата на лидера на общественото движение „Акция на недоволните граждани“ Андрей Бабиш на поста министър-председател на страната на 6 декември, предава ТАСС, позовавайки се на местни медии.\r\nСъставът на новия кабинет ще бъде утвърден от президента Земан на 15 декември.  Виктор Турмаков", "date": "2017.11.23", "title": "ТАСС: На 6 декември президентът на Чехия ще утвърди кандидатурата на новия министър-председател на страната"}
{"url": "http://www.focus-news.net/news/2017/11/23/2460049/eso-i-makedonskiyat-prenosen-operator-mepso-podpisaha-sporazumenie-za-savmestni-targove-za-razpredelenie-na-prenosni-sposobnosti.html", "text": "Електроенергийният системен оператор (ЕСО) и македонският преносен оператор (МЕПСО) подписаха споразумение за провеждане на съвместни търгове за разпределение на преносни способности /капацитети/. Това съобщиха от ЕСО.\r\nДокументът беше подписан от изпълнителните директори на двете дружества- Иван Йотов и Сашо Василевски в рамките на междуправителственото заседание на Република Македония и Република България, което се проведе на 23 ноември 2017 година в град Струмица. \r\nСпоразумението се подписва въз основа на съгласувани общи Правила за разпределение на преносни способности на българо-македонска граница, които бяха одобрени от националните регулаторни органи на България и Македония.\r\nДокументът регламентира условията за провеждане на съвместни тръжни процедури между двата оператора, които ще се прилагат през календарната 2018 година.\r\nВ момента ЕСО и МЕПСО разпределят по 50 % от преносните способности по междусистемните електропроводи между България и Македония, съгласно отделни тръжни правила. \r\nНовите тръжни правила ще улеснят търговските участници, защото вече ще използват една платформа.\r\nС общите тръжни процедури търговските участници от македонска страна ще могат да участват съвместно със своите български партньори на дневните търгове, които ЕСО ще провежда от името на двата оператора.\r\nТръжните процедури за резервиране на годишна и месечна разполагаема преносна способност ще се организират и провеждат от МЕПСО.\r\nПровеждането на съвместни търгове на българо-македонската граница ще способства за увеличаване на предлаганата преносна способност, разпределяна на дневна база, като неизползваните от търговските участници годишни и месечни преносни способности ще се преразпределят допълнително от ЕСО на дневните търгове. По-голямото предлагане на дневна база ще повиши ликвидността на националните енергийни борси в региона и ще доведе до ръст на търгуваната електрическа енергия. \r\nОбщите тръжни процедури са необходимата първа стъпка по пътя към пазарно обединение и сливане на електроенергийните борси в Югоизточна Европа.", "date": "2017.11.23", "title": "ЕСО и македонският преносен оператор (МЕПСО) подписаха споразумение за съвместни търгове за разпределение на преносни способности"}
{"url": "http://www.focus-news.net/news/2017/11/23/2460050/vidin-patuvashtata-izlozhba-slavnata-bdinska-diviziya-e-predstavena-v-hudozhestvenata-galeriya-v-belogradchik.html", "text": "Пътуващата  изложба „Славната Бдинска дивизия“ гостува в Белоградчик. Това каза за Радио „Фокус“ – Видин Елена Джунинска, директор на  Художествената галерия „Вълчо Вълчев” в града. Тя посочи, че изложбата на Държавен архив – Враца е посветена на участието на Шеста пехотна Бдинска дивизия в Първата световна война. „Това са 17 табла със снимки и документи, които проследяват пътя на дивизията в годините между 1915 и 198 година. Това са снимки от личния албум на генерал Христо Рачев, който е командир на  Шеста пехотна Бдинска дивизия през Първата световна война . Този фотоалбум е бил изготвен и подарен на ген. Никола Жеков, главнокомандващ на българските войски“, каза Елена Джунинска. Тя уточни, че изложбата е по проект на Държавен архив – Враца с активното съдействие на Държавен архив – Видин. „Пътуващата изложба е част от Националния календар за честванията, с финансовата подкрепа на Националния комитет за отбелязване на Първата световна война. Изложбата е посетила вече Монтана, догодина се очаква да бъде експонирана в Лом и Оряхово“, обясни Елена Джунинска. Тя добави, че в Белоградчик изложбата ще остане до 23 декември и се очаква да бъде посетена от ученици, както и от хора от Белоградчишкия край. Показани  са и снимки на паметници, издигнати в чест на участието на военните части в Първата световна война във Видин и Враца.\r\nШеста пехотна Бдинска дивизия е сформирана на 1 януари 1892 г. във Враца. В състава ѝ влизат 3-ти пехотен Бдински полк, 15-ти пехотен Ломски полк, 35-ти пехотен Врачански  полк, 36-ти пехотен Козлодуйски полк, 51-ви и 52-ри пехотни полкове, 2-ри и 19-ти дивизионни артилерийски полкове и 6-то дивизионно интендантство. Участва в Първата световна война от 1915 година. Много от воините на дивизията оставят костите си по бойните полета на Добруджанския фронт, както и в тридневните сражения за отбраната на Добрич от 5 до 7 септември 1916 г., известни като Добричката епопея.\r\nАнна ЛОЗАНОВА", "date": "2017.11.23", "title": "Видин: Пътуващата изложба „Славната Бдинска дивизия“ е представена в Художествената галерия в Белоградчик"}
{"url": "http://www.focus-news.net/news/2017/11/23/2460051/sport-v-kremal-ochakvat-putin-da-vzeme-uchastie-v-tegleneto-na-zhrebiya-za-svetovnoto-po-futbol.html", "text": "В Кремъл не изключват възможното участие на президента на Русия Владимир Путин да вземе участие в церемонията по теглене на жребия за световните футболни финали, съобщава РИА Новости. От прес-службата на президента съобщиха, че подготовката за шампионата продължава „съдържателно и технически и в изграждане на инфраструктурите“.\r\nЖребият за Световното първенство ще се тегли на 1 декември в Москва. На сцената в Кремъл Световната купа ще бъде изнесена от най-добрия голмайстор в историята на първенствата и шампион от 2014 година – Мирослав Клозе.\r\n„ Венцислав Драгоманов", "date": "2017.11.23", "title": "Спорт: В Кремъл очакват Путин да вземе участие в тегленето на жребия за Световното по футбол"}
{"url": "http://www.focus-news.net/news/2017/11/23/2460052/dimitar-margaritov-kzp-v-14-dneven-srok-potrebitelite-mogat-da-varnat-stoka-zakupena-onlayn-po-vreme-na-cherniya-petak.html", "text": "В 14-дневен срок потребителите могат да върнат стока, закупена онлайн по време на „Черния петък“. Това каза в интервю за Агенция „Фокус“ председателят на Комисията за защита на потребителите (КЗП) Димитър Маргаритов във връзка с провеждането на кампанията „Черен петък“. „Веднага трябва да кажем, че потребителите могат да се възползват пълноценно от всички свои права, включително от правото на отказ при онлайн пазаруването. Тоест могат да върнат закупената стока в 14-дневен срок, както предвижда закона. В същия този срок, търговецът е задължен да им възстанови обратно средствата, които са платили. Също така имат право и на рекламация. За стоки, които могат да проявят дефекти и т.н., потребителите биха могли да предявят рекламация пред търговеца и той е длъжен да извърши съответния ремонт. Ако не успее да го направи, дължи обратно получените пари“, коментира Маргаритов. По думите му, ако някой се опитва да ограничи отговорността си, това е нарушение и потребителите следва да настояват и да се възползват от правата си по закон или и да сигнализират в КЗП. „Проверяваме търговската мрежа с наши екипи и на принципа „таен клиент“. Също така и онлайн пространството. Там напоследък има доста примамливи оферти, които проверяваме дали са истински. Целта е да сведем до минимум случаите, в които гражданите, искащи да се възползват от промоционалната кампания ще бъдат жертви на некоректно търговско поведение“, допълни той. \r\nСпоред него най-честите проблеми са свързани с това доколко тези намаления са реални и най-често констатираните по време на такива кампании нарушения са именно такива. „Тоест, търговецът или въобще не намалява цената, а само твърди, че това е така, или пък само няколко дни преди кампанията „Черен петък“ изкуствено завишава цената, за да може после, анонсирайки процент на намаление, да си продава стоката без реално това да е така. Нека гражданите бъдат бдителни и по отношение на качеството на стоките, които купуват, тъй като не е изключено точно в тези кампании, когато се правят големи намаления на цени, стоките да са или с технически проблеми, или пък на принципа на т.нар. продаване на залежала стока и да не притежават необходимите характеристики“, препоръча председателят на КЗП. \r\nЛюба АЛЕКСИЕВА", "date": "2017.11.23", "title": "Димитър Маргаритов, КЗП: В 14-дневен срок потребителите могат да върнат стока, закупена онлайн по време на „Черния петък“"}
{"url": "http://www.focus-news.net/news/2017/11/23/2460053/prof-antoaneta-hristova-ostavkata-na-dimitar-glavchev-osvobodi-terena-za-po-seriozno-politichesko-govorene.html", "text": "Оставката на Димитър Главчев освободи терена за по-сериозно политическо говорене. Това каза политическият психолог проф. Антоанета Христова в интервю за Агенция „Фокус“ във връзка с напрежението в Народното събрание, рокадите там и посланията от първото изказване на новоизбрания председател на парламента Цвета Караянчева. По думите й с този акт ГЕРБ и Димитър Главчев са сложили точка на темата какъв е проблема и къде сбъркал вече бившия председател на Народното събрание. „След подаването на оставка, БСП се върна в парламентарна зала. На дневен ред публичното говорене не е просто формалното междупартийно атакуване, а е правенето на политики. Това е смисъла в крайна сметка и това е начина да не се прави лошо впечатление на гражданите“, коментира проф. Христова. Според нея до този момент проблемът съществува в политическото пространство, защото медиите продължават да задават въпроси по темата, а не защото по тази тема има напрежение между БСП и ГЕРБ. По думите й тази рокада е проява на добра воля. „Тя ни казва, че не е важно просто да си защитават собствените хора, а да се върви напред в по-големите надпартийни приоритети. Това е силно послание и ми се струва, че това е посланието, което трябва да звучи от двете най-големи политически сили особено в периода на европредседателството. Това поведение би трябвало да се предпостави, защото януари „чука на вратата“, допълни тя. \r\nДеница КИТАНОВА", "date": "2017.11.23", "title": "Проф. Антоанета Христова: Оставката на Димитър Главчев освободи терена за по-сериозно политическо говорене"}
{"url": "http://www.focus-news.net/news/2017/11/23/2460054/povdignati-sa-obvineniya-na-petimata-reketyori-zadarzhani-v-pernik-i-radomir.html", "text": "Специализираната прокуратура повдигна обвинения на петима участници в организирана престъпна група за рекет, заплахи и нанасяне на телесни повреди на длъжници към кредитни институции в Перник и Радомир. Това съобщиха от пресцентъра на Апелативна специализирана прокуратура.\r\nУчастниците са задържани на 21 ноември 2017 г. при специализирана операция на ГДБОП, Дирекция „Жандармерия“ и Специализирана прокуратура със съдействието на Бюрото за защита на свидетели към главния прокурор.\r\nСпоред събраните до момента доказателства групата е действала от януари 2016 г. Ръководителят Марио Е. и участниците Любомир С., Марчо М., Павел Н. и Кирил П. изнудвали длъжници на суми от 200 до 52 000 лв. При най-малко забавяне на плащанията жертвите били заплашвани, че ще бъдат пребити, колите им - запалени, а къщите им - взривени. Един от пострадалите е бил заплашен с насочен в главата пистолет, че ако не плаща лихвите, ще бъде убит не само той, но и жена му и детето му. Силовите събирачи на дългове сами налагали допълнителни лихви заради просрочия, за да се облагодетелстват. Част от жертвите им са били малтретирани физически.\r\nВ хода на разследването са използвани СРС. Разпитани са множество свидетели, част от които са дали показания пред съдия.\r\nС постановления на прокурор от Специализираната прокуратура на петимата задържани е наложено прокурорско задържане до 72 часа. Днес в Специализирания наказателен съд бе внесено искане за налагане на мярка за неотклонение „Задържане под стража“ за всеки от тях.", "date": "2017.11.23", "title": "Повдигнати са обвинения на петимата рекетьори, задържани в Перник и Радомир"}
{"url": "http://www.focus-news.net/news/2017/11/23/2460055/reuters-proektozakonat-za-izlizaneto-ot-es-shte-bade-obsaden-na-4-dekemvri-ot-britanskiya-parlament.html", "text": "Британският парламент ще обсъди проектозакона за излизането от ЕС на 4 декември и в следващите четири работни дни, предава  Reuters. \r\nПроектозаконът за излизането от ЕС, който ще се сблъска с голяма съпротива в парламента, цели да прекъсне политическите, финансовите и правните връзки със Съюза, но ще приеме много европейски правила и регулации в британския закон, след като страната напусна обединението.  Виктор Турмаков", "date": "2017.11.23", "title": "Reuters: Проектозаконът за излизането от ЕС ще бъде обсъден на 4 декември от британския парламент"}
{"url": "http://www.focus-news.net/news/2017/11/23/2460056/ministerstvo-na-turizma-na-balgariya-i-ministerstvo-na-ikonomikata-na-makedoniya-podpisaha-protokol-za-satrudnichestvo.html", "text": "Министерство на туризма на Република България и Министерство на икономиката на Република Македония подписаха протокол за сътрудничество. Това съобщиха от правителствената информационна служба. Документът беше парафиран от министъра на туризма Николина Ангелкова и Кире Наумов, заместник-министър на икономиката. Церемонията по подписване се състоя след съвместното правителствено заседание между България и Македония. \r\nДвете страни се договориха да насърчават укрепването на сътрудничеството в областта на туризма и да работят за подобряване на туристическия поток помежду си. Споразумението предвижда още да се насърчават участията в туристически панаири, както и в други туристически събития. Страните ще координират разпространението на туристически издания и рекламни материали. Предвижда се България и Македония да си оказват взаимна подкрепа при участия в конференции, семинари, съвещания, изложби и други мероприятия. По силата на протокола се планира държавите да насърчават разработването на съвместни туристически продукти, които да бъдат конкурентоспособни на трети туристически пазари и да ги рекламират и пласират съвместно. В документа се посочва, че страните ще подкрепят организирането на турове за експерти и медийни представители, специализирани в областта на туризма, от трети страни, както и да си сътрудничат в рамките на Световната организация по туризъм към ООН.\r\nМакедония е сред водещите туристически пазари за България. През периода януари-септември 2017 г. у нас са пътували повече от 413 хил. македонски граждани, като се отчита 5,8% ръст спрямо същия период на 2016 г. Така Македония заема шесто място по отношение на генериращите туристи за България пазари. През миналата година в България от съседната страна са дошли над 527 хил. гости, при което се наблюдава нарастване от 11,4 на сто в сравнение с година по-рано. Традиционно македонските туристи идват у нас, за да посетят черноморските курорти, но също така има и сериозен интерес към зимни курорти като Банско, Боровец и Пампорово.\r\nБългарите също пътуват активно към Македония. За периода от януари до септември 2017 г. повече от 319 хил. българи са посетили съседната страна, което е ръст от 10,7%. През цялата 2016 г. пътуванията са над 360 хил. и се отбелязва нарастване от 14 на сто. Така Македония се нарежда на 5-о място сред предпочитаните дестинации за пътувания на българите зад граница.", "date": "2017.11.23", "title": "Министерство на туризма на България и Министерство на икономиката на Македония подписаха протокол за сътрудничество"}
{"url": "http://www.focus-news.net/news/2017/11/23/2460057/shte-se-namalyat-tsenite-na-rouminga-mezhdu-balgariya-i-makedoniya.html", "text": "Ще се намалят цените на роуминга между България и Македония. Това стана възможно след подписания днес Меморандум за разбирателство между Министерството на транспорта, информационните технологии и съобщенията на Република България и Министерството на информационното общество и администрацията на Република Македония за намаляване на международните тарифи за роуминг и телекомуникационни услуги, съобщиха от правителствената информационна служба.. Споразумението бе подписано от министър Ивайло Московски и неговия македонски колега Дамян Манчевски в присъствието на министър-председателите на двете държави Бойко Борисов и Зоран Заев.\r\nДокументът предвижда страните да насърчат мобилните оператори за постигането на конкретни споразумения помежду си, които да доведат до трайното намаляване на международните тарифи на роуминг услугите. \r\nЦените на мобилните разговори между България и Македония са едни от най-високите в Европа. Те са между 2.99 лв. и 6.99 лв. на минута и около 25 лв. на мегабайт. Подписването на тази междуправителствена спогодба е израз на политическата воля, с която ще изпратим ясно послание, че интеграцията на Западните Балкани е от изключителна важност за приобщаването им към ЕС, заяви министър Московски. Това ще мотивира телеком операторите да сключат споразумения за реално намаление на цените за разговори в роуминг и за ползване на интернет, допълни той. \r\nОтпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. Предстои дебат на европейско ниво за отпадане на високите цени за роуминг, но България е първата държава, която направи реална крачка в тази посока. Това са само част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.\r\nОчаква се на 6 декември да бъде подписано същото споразумение и с Република Сърбия.", "date": "2017.11.23", "title": "Ще се намалят цените на роуминга между България и Македония"}
{"url": "http://www.focus-news.net/news/2017/11/23/2460058/balgariya-i-republika-makedoniya-shte-obmenyat-kartografski-i-geodezicheski-danni.html", "text": "България и Репулика Македония ще обменят картографски и геодезически данни и кадастрални материали. Това предвижда Меморандумът за сътрудничество между българската Агенция по геодезия, картография и кадастър и Агенцията по кадастъра на недвижимите имоти на Република Македония, който беше подписан днес между двете агенции, съобщиха от правителствената информационна служба. Събитието се проведе в град Струмица в рамките на първото съвместно заседание на правителствата на двете държави. \r\nОбменът на кадастрална информация, особено за приграничните територии, ще помогне за изпълнението на редица икономически проекти и за подобряването на поземлените отношения и в двете страни.\r\nВ документа се предвижда още реализирането на съвместни регионални проекти от общ интерес, финансирани от фондовете на Европейския съюз.   \r\nС обмяната на информация се създават и условия за свързване на геодезическите мрежи и височинните системи на България и Република Македония, което ще има положителен ефект върху дейностите в областта на геодезията, картографията, кадастъра и геопространствените данни в рамките на европейската общност.   \r\nМеморандумът е с десетгодишен срок.", "date": "2017.11.23", "title": "България и Република Македония ще обменят картографски и геодезически данни"}
{"url": "http://www.focus-news.net/news/2017/11/23/2460059/veliko-tarnovo-star-wars-show-narodni-tantsi-i-zarya-vklyuchva-praznichnata-programa-na-obshtinata-za-posreshtaneto-2018-godina.html", "text": "Със Star wars show, народни танци, песни и празнична заря Велико Търново ще посрещне Новата 2018 година. Програма на Общината ще започне в 23.00 часа на 31 декември пред сградата на Общината. Това каза пред журналисти във Велико Търново Нелина Църова, директор на Дирекция „Култура, туризъм и международни дейности“, предаде репортер на Радио „Фокус“ – Велико Търново. Водещ на събитието ще е музикантът Георги Мамалев. „След неговото представяне ще последва Star wars show, подготвено от известния танцьор Метин Енимехмедов. Темата му е Междузвездни войни, тъй като през декември предстои да излезе следващия епизод от поредицата. Затова решихме, че ще е любопитно и интересно да обвържем Новогодишната програма с него“, обясни Нелина Църова. По думите ѝ шоуто ще е разделено в три части. \"Първата ще включва авторски танци. „Във втората публиката ще има възможност да зададе тема. Примерно Чобака да танцува Дайчево хоро, или нещо подобно – с комичен характер. След това и публиката ще има възможност да си направи снимки с участниците\", добави директорът на Културната дирекция. В полунощ ще зазвучи Дунавско хоро, придружено с празнична заря. В програмата ще се включат и Deep zone project, Сантра и Кристиян Янкулов. Ще има почерпка за всички великотърновци и гости на града – бира, храна и сладкиши.\r\nЛуиза ТРАНЧЕВА", "date": "2017.11.23", "title": "Велико Търново: Star wars show, народни танци и заря включва празничната програма на Общината за посрещането 2018 година"}
{"url": "http://www.focus-news.net/news/2017/11/23/2460060/balgarskata-agentsiya-za-investitsii-i-invest-makedoniya-podpisaha-memorandum-za-satrudnichestvo.html", "text": "БМеморандум за сътрудничество между Българската агенция за инвестиции /БАИ/ и Инвест Македония бе подписан по време на съвместното  заседание на правителствата на Република България и на Република Македония в гр. Струмица. Това съобщиха от правителствената информационна служба. \r\nМеморандумът ще бъде важен механизъм за стимулиране и подкрепа на бизнеса между Република България и Република Македония и ще осигури основа за развиване на тесни търговски отношения и за увеличаване на обема на двустранните инвестиции. Сътрудничество между БАИ и Инвест Македония ще осигури взаимна информационна подкрепа при осъществяването на различни видове дейности в България и Македония, които насърчават взаимното привличане на инвестиции, като бизнес форуми, изложби и панаири. Двете страни ще обменят информация за въпроси, свързани с привличането на инвестиции, включително информация за потенциални бизнес партньори /фирми от България и Македония/, публични статистически данни, аналитични прегледи, резултати от пазарни проучвания, както и информация за държавните регулаторни мерки. \r\nБългарската и македонската страна ще работят съвместно за развитието на устойчивата икономика и ще си сътрудничат в случай на проекти и програми, свързани с публично-частно партньорство, което може да бъде от полза и за двете страни. Ще бъде обменяна и информация относно дейността на работодателските организации и синдикатите, както и ще бъдат създавани партньорства за потенциално приложение в съвместни проекти като INTERREG Europe и други.", "date": "2017.11.23", "title": "Българската агенция за инвестиции и Инвест Македония подписаха Меморандум за сътрудничество"}
{"url": "http://www.focus-news.net/news/2017/11/23/2460061/zoran-zaev-ministar-predsedatel-na-r-makedoniya-koridor-8-shte-doprinese-za-razvitieto-na-turizma-ikonomikata-i-biznesa-v-balgariya-i-makedoniya.html", "text": "Коридор № 8 ще допринесе за развитието на туризма, икономиката и бизнеса в България и Македония. Това каза министър-председателят на Р Македония Зоран Заев на пресконференция след първото пленарно заседание между България и Македония, което се проведе в Струмица, предаде специалният пратеник на Агенция и Радио „Фокус“. Той обясни, че по време на срещата на четири очи, която се проведе между двете правителства, са били обсъдени важни въпроси, свързани с проекти в областта на икономиката, граничното сътрудничество, отбраната както и въпроса за присъединяването на Македония към Европейския съюз и НАТО. „Днешната ни среща в Струмица и съвместното ни заседание с българското правителство е исторически момент, какъвто бе и подписването на Договора за добросъседство между двете държави“, каза още премиерът Заев. Той добави, че заедно с премиерa Бойко Борисов са обсъдили и теми, свързани с подсилване на сътрудничеството между България и Македония в областта на бизнеса и туризма, а също така експерти от двете страни ще направят проучване за това как може да се снабдяват с газ, който да минава и към Европа. „Освен това заедно ще се изправим срещу всички съвременни трудности като тероризъм и мигрантски кризи“, подчерта Заев. Премиерът на Македония заяви, че за страната в момента на дневен ред стои членството ѝ в Европейския съюз, като за целта се извършват поредица от реформи. „В същото време се подготвяме и за членство в НАТО“, уточни Заев. Той допълни, че македонската държава с интерес ще следи Българското председателство на Европейския съюз и ще помага с каквото може. „По време на пленарното заседание договорихме с премиера Борисов, експерти в различни области от България до дойдат при нас, за да спомогнат за повишаване на капацитета ни при справяне с различни ситуации и проблеми“, добави Заев. Той изказа благодарност към българското правителство и най-вече на министър-председателят Бойко Борисов за възможността да се гради приятелство между двете страни. \r\nЛивия НИНОВА", "date": "2017.11.23", "title": "Зоран Заев, министър-председател на Р Македония: Коридор № 8 ще допринесе за развитието на туризма, икономиката и бизнеса в България и Македония"}
{"url": "http://www.focus-news.net/news/2017/11/23/2460062/ria-novosti-shestima-dushi-sa-zaginali-pri-vzriv-v-afganistan.html", "text": "Най-малко шестима души са загинали при взрив в източния афганистански град Джелалабад, предава РИА Новости, позовавайки се на местни медии.\r\nПрес-секретарят на властите в провинцията Нангархар Атаулла Хогияни потвърди взрива, допълвайки, че още осем души са ранени. Според него взривът е избухнал край дома на бившия командир на местната полиция. \r\nСпоред свидетели на инцидента, взривното устройство е задействано от камикадзе. \r\nВсе още никоя от действащите на територията на Афганистан групировки не е поела отговорност за случилото се.  Виктор Турмаков", "date": "2017.11.23", "title": "РИА Новости: Шестима души са загинали при взрив в Афганистан"}
{"url": "http://www.focus-news.net/news/2017/11/23/2460063/pazardzhik-pravitelstvoto-otpusna-nad-6-mln-lv-za-remont-na-ulitsi-i-podmyana-na-vodoprovodi-v-shest-obshtini-ot-oblastta.html", "text": "Малко над 6 милиона лева за ремонт на улици и подмяна на водопроводи ще получат 6 общини от Пазарджишка област. Това съобщиха за Радио „Фокус“ – Пазарджик", "date": "2017.11.23", "title": "Пазарджик: Правителството отпусна над 6 млн. лв. за ремонт на улици и подмяна на водопроводи в шест общини от областта"}
{"url": "http://www.focus-news.net/news/2017/11/23/2460064/balgarskoto-pravitelstvo-dari-na-grad-strumitsa-spetsializirano-prevozno-sredstvo-za-hora-s-uvrezhdaniya-na-stoynost-70-000-leva.html", "text": "Българското правителство дари на град Струмица специализирано превозно средство за хора с увреждания на стойност 70 000 лева, предаде специалният пратеник на Агенция и Радио „Фокус“ в Струмица. Автомобилът бе предаден от премиера Бойко Борисов на кмета на македонския град Костадин Костадинов. Преди това представителите на двете правителства, които участваха в първото пленарно заседание на двете страни си направихме обща снимка, с която запечатаха историческият момент. \r\nЛивия НИНОВА", "date": "2017.11.23", "title": "Българското правителство дари на град Струмица специализирано превозно средство за хора с увреждания на стойност 70 000 лева"}
{"url": "http://www.focus-news.net/news/2017/11/23/2460065/smolyan-uchenitsi-se-informiraha-za-riskovete-ot-upotrebata-na-razlichni-vidove-narkotitsi-smeseni-s-alkohol-po-initsiativa-na-prevantivno-informatsionniya-tsentar-kam-obshtinata.html", "text": "Превантивно-информационният  център по наркотични вещества към община Смолян, организира и проведе  информационна среща-разговор на тема: “Алкохол и наркотици – превенция на зависимостите сред подрастващите в училище“.  Това съобщиха от пресцентъра на Община Смолян. В дискусията бяха обхванати всички средни и профилирани училища в  Смолян.  Лектор  бе  д-р Добринов, психиатър в Държавна психиатрична болница - Раднево.                                                                                                                                                       Наркотиците са изключително опасни, леснодостъпни и са популярни най-вече сред тийнейджърите. Дори сравнително кратка употреба може да доведе до различни психически разстройства. Често те нямат гаранции за състава и ефекта на новите синтетични наркотици не могат да предвидят последствията, а дрогата е заразно зло. Много често младежите смесват различни дроги и алкохол, което може да доведе до смърт. Разпространените напоследък нови психоактивни субстанции, известни като „дизайнерски дроги“ могат да нанесат огромни поражения, ефектите им не са достатъчно изследвани, а ги употребяват предимно млади хора.  \r\nИнициативата е част от превантивно–образователната програма на Превантивно-информационния  център по наркотични вещества към община Смолян. Специалистите съветват да се работи с младите хора за последствията от  употребата на психоактивни вещества. Родителите научават твърде късно, за което е необходимо повече общуване между тях и децата им.\r\nД-р Добринов разказа на учениците за най-честите ефекти и рискове от употребата на различни видове наркотици смесени с  алкохол. Той подели случаи  от ежедневната си работа  и посъветва  младите хора да търсят удоволствие по естествен начин, без да рискуват здравето си с прием на психоактивни субстанции. Учениците задаваха въпроси и получиха компетентен отговор при проведените  дискусии.", "date": "2017.11.23", "title": "Смолян: Ученици се информираха за  рисковете от употребата на различни видове наркотици смесени с алкохол по инициатива на Превантивно-информационния  център към Общината"}
{"url": "http://www.focus-news.net/news/2017/11/23/2460066/zhan-klod-yunker-shte-vidim-dali-prez-sledvashtite-dni-pregovorite-za-brekzit-shte-navlyazat-v-nova-faza.html", "text": "Председателят на Европейската комисия Жан-Клод Юнкер заяви, че ще се види през следващите няколко дни дали преговорите за Брекзит с Великобритания са отбелязали достатъчен прогрес, за да могат да бъдат придвижени до следващата си фаза,   предаде  Reuters.\r\n„В момента се занимаваме интензивно с преговорите с Великобритания, за да приключим първата фаза на преговорите относно теми като гражданските права, „ирландския проблем“ и сметката, която трябва да се плати“, заяви Юнкер по време на посещението си в Швейцария. „Най-лошото е зад нас, но все още няма достатъчен прогрес, за да кажа, че можем да стигнем втора фаза на преговорите, относно бъдещите отношения. Ще видим това през следващите няколко дни“, допълни той. \r\nНа въпрос относно новините, че Великобритания е готова да заплати 45 млрд. лири, за да уреди „сметката си за развода“, той заяви, че не може да даде незабавен коментар.  Виктор Турмаков", "date": "2017.11.23", "title": "Жан-Клод Юнкер: Ще видим дали през следващите дни преговорите за Брекзит ще навлязат в нова фаза"}
{"url": "http://www.focus-news.net/news/2017/11/23/2460067/kyustendil-konkurs-za-kolazh-na-tema-spin-znanieto-predpazva-se-provezhda-v-dupnitsa.html", "text": "Конкурс за колаж на тема „СПИН - Знанието предпазва” се провежда в Дупница. Това съобщи за Радио „Фокус” – Кюстендил Ценка Стоянова, секретар на Местната комисия за борба срещу противообществените прояви на малолетните и непълнолетните към Община Дупница. Конкурсът е част от инициативите за Световния ден за борбата с ХИВ/СПИН. В него могат да участват ученици от 5 до 12 клас. Колажите се приемат сградата на Общината до 29 ноември 2017 година. На 1 декември от 14.00 часа в партера на Общината ще бъдат изложени всички колажи, а жури ще избере трите най-добри от тях и ще връчи награди.\r\nВенцеслав ИЛЧЕВ", "date": "2017.11.23", "title": "Кюстендил: Конкурс за колаж на тема „СПИН - Знанието предпазва” се провежда в Дупница"}
{"url": "http://www.focus-news.net/news/2017/11/23/2460068/zoran-zaev-ministar-predsedatel-na-r-makedoniya-do-6-mesetsa-shte-badat-namaleni-tsenite-na-rouminga-mezhdu-balgariya-i-makedoniya.html", "text": "Най-много до 6 месеца ще бъдат намалени цените на роуминга между България и Македония. Това каза министър-председателят на Р Македония Зоран Заев на пресконференция след първото пленарно заседание между България и Македония, което се проведе в Струмица, предаде специалният пратеник на Агенция и Радио „Фокус“. Той обясни, че до тази положителна стъпка се е стигнало след подписването на меморандум за разбирателство между българското Министерство на транспорта, информационните технология и съобщенията и Министерството на информационното общество и администрацията на Република Македония. „По закон това е нужният срок нещата да се случат, но аз се надявам, че ще успеем и по-рано да въведем по-ниски цени в роуминг между двете страни, защото това ще спомогне за по-добрата ни комуникация“, каза още Зоран Заев. Според него по-евтините разговори ще допринесат и за това да има по-добро приятелство между България и Македония, а също така ще спомогнат и за развитието на бизнес отношенията между двете държави. Премиерът на Македония също така изрази надежда, че в бъдеще пътуването между София и Скопие ще отнема не 4, а 2 часа, но това ще може да се случи само чрез Коридор № 8 и изграждането на железопътна линия. \r\nЛивия НИНОВА", "date": "2017.11.23", "title": "Зоран Заев, министър-председател на Р Македония: До 6 месеца ще бъдат намалени цените на роуминга между България и Македония"}
{"url": "http://www.focus-news.net/news/2017/11/23/2460069/pernik-detski-bazar-otvarya-vrati-v-grada-na-9-dekemvri.html", "text": "Детски базар от родители за родители ще се проведе в Перник на 9 декември от 10 до 15 часа. Инициативата се реализира със съдействието на Общината и Общинския младежки дом. Това съобщиха от Общината.\r\nВсеки, който иска да продаде дрехи, играчки, принадлежности за бебе и всичко свързано с детето, от които вече няма нужда, но те са достатъчно запазени,за да послужат на друго семейство, може да се включи в базара. \r\nЖелаещите да участват е необходимо само да изпратят имейл на detski.bazar.pernik@abv.bg и организаторите ще направят връзка с лицето за контакт. \r\nБазарът не е предназначен за фирми, ще се допускат само физически лица. Таксата за участие за щанд на базара се определя на линеен метър. Един метър ще струва 5 лев. \r\nСъбраните пари от платените такси за щандове ще бъдат предадени на директора на Общинския младежки дом за целите на сградата.\r\nВсеки , който има нужда от детски дрехи и аксесоари, може да посети базара и да ги закупи на доста по-ниски цени. Организаторите на прекрасното събитие ви очакват с куп изненади.", "date": "2017.11.23", "title": "Перник: Детски базар отваря врати в града на 9 декември"}
{"url": "http://www.focus-news.net/news/2017/11/23/2460070/makedonski-eksperti-idvat-v-balgariya-za-obmen-na-opit-po-vaprosite-za-upravlenieto-na-sredstvata-ot-es.html", "text": "България ще бъде домакин на поредица работни срещи с представители на администрацията на Република Македония и ще предостави експертна подкрепа по въпросите, свързани с подготовката на македонската страна за приемане в Европейския съюз и произтичащите от това дейности по планиране, управление и контрол на инвестициите с европейско финансиране. За това се договориха заместник министър-председателят Томислав Дончев и македонският вицепремиер по европейските въпроси Буяр Османи, съобщиха от правителствената информационна служба. Първите представители от администрацията на Република Македония се очаква да дойдат на работно посещение в София през месец декември. Програмата им ще включва срещи и работни формати с екипи от Централното координационно звено по управление на средствата от ЕС в Министерския съвет и експерти от министерствата на финансите, на земеделието и храните, на икономиката, на труда и социалната политика и на регионалното развитие и благоустройството.  \r\nИдеята за установяване на механизъм за сътрудничество на експертно равнище възникна още през месец юни по време на официалното посещение на премиера на Република Македония и водената от него делегация в България. Инициативата предстои да бъде официализирана със заповед на министър-председателя Бойко Борисов. \r\nСрещата между двамата заместник министър-председатели се проведе в рамките на посещението по повод съвместното заседание на правителствата на Република България и Република Македония в град Струмица.", "date": "2017.11.23", "title": "Македонски експерти идват в България за обмен на опит по въпросите за управлението на средствата от ЕС"}
{"url": "http://www.focus-news.net/news/2017/11/23/2460071/premierat-boyko-borisov-s-po-niskite-tseni-na-rouminga-shte-se-podobri-komunikatsiyata-na-horata-ot-dvete-strani.html", "text": "Убеден съм, че до два - три месеца ще успеем да свалим роуминга и хората да могат да комуникират спокойно от двете страни на границата. Това каза българският министър- председател Бойко Борисов по време на пресконференция след първото заседание между правителствата на България и Македония, предаде специалният пратеник на Агенция и Радио „Фокус“ в Струмица. „Абсолютно съм солидарен с това, което каза колегата Зоран Заев и за декларацията и приоритетите, които ще стоят пред нас. Сега е моментът да се използва и българското председателство, след това и австрийското, румънското, както и хърватското”, каза Борисов. По думите му близо две години темата Западни Балкани не само се държи на внимание на всички в Европа, но реално да се предвижва. „ Убеден съм, че Коридор №8 е като една пълноводна река, около която да се развие икономика, бизнес, туризъм. Това е коридорът, който от Албания, през Скопие, до България дава възможност да се свърже Азия с Балканите през Дунав и Дунавската стратегия, както и съответно с топлото пристанище на София’, каза Борисов. Той подчерта, че политиката е да се присъединяват в сферата на инфраструктурата, комуникацията, енергетиката, защото това са услуги и инвестиции, които ще доведат до по-високи доходи. \"Хората искат да имат работа, доходи, да пътуват и да правят бизнес, а ние сме длъжни това да им го осигурим. Политиката ни е всяка една столица да бъде свързана с друга на Балканите. Това не е рисково за ЕС, като страховете на Европа са за многото проблеми, които имаме. Всяко ново присъединяване води до допълнителни проблеми. Това, което ние предлагаме е една много видима стъпка за хората на Балканите и Европа”, каза Борисов. По думите му Балканите са едно прекрасно място, с прекрасни народи. „Тук може да се каже, че има една от най-красивата природа и природни ресурси, а ние трябва да се възползваме от това. Перспективата ЕС и НАТО е изключително важна за Македония и това е ваш избор, по който вие вървите, а ако имате нужда, ние винаги сме на среща. Желая да продължим с поредица от практически действия. Трябва да имаме пътища, жп линии, пристанища, тъй като това е бъдещото на Балканите”, каза Борисов. \r\nЛора КАЛЧЕВА", "date": "2017.11.23", "title": "Премиерът Бойко Борисов: С по-ниските цени на роуминга ще се подобри комуникацията на хората от двете страни"}
{"url": "http://www.focus-news.net/news/2017/11/23/2460072/dimitar-margaritov-kzp-vse-po-chesto-potrebitelite-nabelyazvat-po-otrano-stokite-koito-smyatat-da-si-zakupyat-onlayn-po-vreme-na-kampaniyata-cheren-petak.html", "text": "Все по-често потребителите набелязват по-отрано стоките, които смятат да си закупят онлайн по време на кампанията „Черен петък“. Това каза в интервю за Агенция „Фокус“ председателят на Комисията за защита на потребителите (КЗП) Димитър Маргаритов във връзка с провеждането на кампанията „Черен петък“. „Това от гледна точка на потребителите е известно затруднение, защото те не могат да изискват естествено документи в търговските обекти за това на какви цени са продавани стоките, които желаят да закупят, за да преценят дали намалението е реално. Когато става въпрос за интернет обаче, забелязваме, че все по-често потребителите набелязват по-отрано стоките, които смятат да си закупят по време на кампанията „Черен петък“ и следят динамиката на цените в съответните сайтове“, коментира Маргаритов. По думите му тогава те биха могли реално да преценят и да се ориентират правилно дали посоченият процент е такъв, или просто е търговски трик. „Във всеки случай, когато потребителите забележат или се усъмнят, че нещо не е наред, те могат да сигнализират при нас и ние бихме могли да извършим дори последваща проверка, тъй като имаме правото да изискаме съответните документи от търговците. Така на тази база ще можем да направим преценката дали те са нарушили закона, или всичко е било наред“, подчерта председателят на КЗП и уточни, че наблюдават онлайн магазините и порталите, които предлагат стоки и услуги. „Нашите инспектори следят динамиката в тези портали. Имат готовност със съответните доказателства да реагират тогава, когато се установи, че нещо не е наред, а също и по сигнали на потребители. Когато говорим за кампании за намаления, най-честите нарушения са свързани с тези опити за завишаването на цени неоснователно и след това анонсирането на процент намаление, който не е действителен. Във връзка с правото на отказ от закупена стока или друга важна информация за съпътстващи разходи, понякога нещата са направени така, че тази информация не става ясна на потребителя и съответно той не би могъл да направи своя правилен избор“, допълни Маргаритов и уточни, че съответно следят именно и за това. „То трябва да бъде стриктно спазвано, за да може наистина хората да са спокойни, че ще се снабдят с това, което им е необходимо по интернет“, каза още Димитър Маргаритов. \r\nЛюба АЛЕКСИЕВА", "date": "2017.11.23", "title": "Димитър Маргаритов, КЗП: Все по-често потребителите набелязват по-отрано стоките, които смятат да си закупят онлайн по време на кампанията „Черен петък“"}
{"url": "http://www.focus-news.net/news/2017/11/23/2460073/tass-sergey-lavrov-shte-provede-sreshta-sas-stefan-de-mistura.html", "text": "Външният министър на Русия Сергей Лавров ще проведе среща на 24 ноември със специалния пратеник на ООН по Сирия Стефан де Мистура в Москва, предава  ТАСС.\r\n„Утре Де Мистура ще пристигне. Очаква се среща с Лавров“, заяви заместник-министърът на външните работи на Русия Генадий Гатилов. Според него основни теми на разговора ще са процеса на разрешаването на кризата в Сирия и подготовката в Сочи на Конгреса на националния диалог на арабската държава. Виктор Турмаков", "date": "2017.11.23", "title": "ТАСС: Сергей Лавров ще проведе среща със Стефан де Мистура"}
{"url": "http://www.focus-news.net/news/2017/11/23/2460074/pernik-pod-patronazha-na-kmeta-na-obshtina-pernik-vyara-tserovska-startira-traditsionen-uchenicheski-konkurs-na-tema-industriyata-v-moya-grad.html", "text": "Под патронажа на кмета на Община Перник Вяра Церовска стартира традиционен ученически конкурс на тема \"Индустрията в моя град\". Това съобщиха от Община Перник. Организатори са Химикотехнологичният и металургичен университет (ХТМУ) и Българската асоциация на металургичната индустрия (БАМИ), а спонсори са фирми от металната индустрия в региона.\r\nКонкурсът се провежда в три възрастови категории - за ученици от 1-ви до 4-ти клас, от 5-ти до 7-ми клас и от 8-ми до 12 клас. Класирането също ще бъде в три категории, като за всички отличени от І-во до ІІІ-то място ученици ще бъдат осигурени предметни награди и грамоти.\r\nКрайният срок за подаване на конкурсните предложения е 30 декември 2017 г.\r\nИнформация и регистрационен формуляр ще намерите в секция НОВИНИ на сайта на ХТМУ www.uctm.edu.", "date": "2017.11.23", "title": "Перник: Под патронажа на кмета на Община Перник Вяра Церовска стартира традиционен ученически конкурс на тема \"Индустрията в моя град\""}
{"url": "http://www.focus-news.net/news/2017/11/23/2460075/prokuraturata-shte-poiska-postoyanen-arest-za-roditelite-na-zaginalite-pri-pozhar-detsa-v-s-shuma.html", "text": "По ръководството на Окръжна прокуратура – София се води разследване за палеж, причинил смъртта на две малолетни деца и за неполагане на родителски грижи. Това съобщиха от пресцентъра на Апелативна прокуратура – София . На 21 ноември 2017 г., в махала „Странето“ в с. Шума, общ. Годеч, бил запален фургон, в резултат на което последвала смъртта на две малолетни деца. Незабавно било образувано досъдебно производство, като на следващия ден в качеството на обвиняеми били привлечени родителите на загиналите деца – Т.М. и Г.С. Обвиненията срещу тях са затова, че около 20.00 часа на 21 ноември 2017 г. оставили децата си без надзор и достатъчно грижи, с което създали опасност за тяхното физическо развитие, което довело до смъртта на децата. \r\nС постановление на прокурор от Окръжна прокуратура – София двамата обвиняеми са задържани за срок до 72 часа. \r\nПредстои да бъдат внесени в съда искания за вземане на мярка за неотклонение „задържане под стража“.", "date": "2017.11.23", "title": "Прокуратурата ще поиска постоянен арест за родителите на загиналите при пожар деца в с. Шума"}
{"url": "http://www.focus-news.net/news/2017/11/23/2460076/reuters-siriyskata-opozitsiya-nastoyava-bashar-asad-da-se-ottegli-predi-nachaloto-na-prehodniya-protses.html", "text": "Основната част на сирийската опозиция, провела среща в столицата на Саудитска Арабия, съобщи, че отхвърля възможността президентът на Сирия Башар Асад да има каквато и да е роля в началото на преговорите, които ще се проведат под егидата на ООН, за политическия преход в страната, предава  Reuters.\r\n„Участниците заявиха, че преходът не може да се случи без оттеглянето на Асад и неговата клика в началото на преходния период“, пише в официално комюнике, представено след края на срещата в Рияд.  Виктор Турмаков", "date": "2017.11.23", "title": "Reuters: Сирийската опозиция настоява Башар Асад да се оттегли преди началото на преходния процес"}
{"url": "http://www.focus-news.net/news/2017/11/23/2460077/zam-ministar-rositsa-dimitrova-golyam-problem-e-tekuchestvoto-na-kadri-i-lipsata-na-kvalifitsiran-personal-za-tsentrovete-za-nastanyavane-na-litsa-ot-semeen-tip.html", "text": "В системата като цяло се очертава проблемът с текучеството на кадри, липсата на квалифициран персонал, липсата на персонал, който желае да работи в центровете за настаняване на лица от семеен тип. Това заяви в Смолян заместник-министърът на труда и социалната политика Росица Димитрова след среща с представители на държавни, общински и неправителствени организации, имащи отношение към социалните услуги в региона, предаде репортер на Радио „Фокус“ – Смолян. „Това, пред което сме изправени, не само в социалната система, а и в здравната, е липсата на медицински специалисти, които са необходими както в здравеопазването, така и за покриването на потребностите, на потребителите на социалните услуги. Голяма част от медицинските сестри са в пенсионна и предпенсионна възраст, малко се обучават в университетите сега и жалкото е, че много малко от тях ще останат да работят в България, след като завършат образованието си“, подчерта Димитрова. \r\nПо думите й, сериозен е проблемът с кадрите в 24-часовата грижа и за лица с увреждания. „В разговори сме с различните министерства, че ни трябват повече хора в подкрепящи услуги и всичко е въпрос на организация. Никой не трябва да подценява различните видове центрове, тъй като е нужно да има комплексност за предоставяне на услугите“, допълни зам.-министър Димитрова.\r\nСлед посещението си на Дома за жени с психични разстройства в с. Ровино и Центъра за настаняване от семеен тип в квартал \"Устово\", Димитрова изрази благодарността си към кмета на Смолян Николай Мелемов за добрите условия които са създадени за лицата, настанени там.\r\nНели ГЕРГЬОВСКА", "date": "2017.11.23", "title": "Зам.-министър Росица Димитрова: Голям проблем е текучеството на кадри и липсата на квалифициран персонал за центровете за настаняване на лица от семеен тип"}
{"url": "http://www.focus-news.net/news/2017/11/23/2460078/galap-interneshanal-73-smyatat-che-dimitar-glavchev-e-postapil-pravilno-kato-e-podal-ostavka-17-sa-na-obratnoto-mnenie.html", "text": "Трима от всеки четирима смятат, че Димитър Главчев е постъпил правилно, като е подал оставка. Мнозинство от 60% не одобряват действията на Димитър Главчев с изгонването на Корнелия Нинова. 79% казват, че предсрочни избори на този етап не са необходими. Това са част от данните от експресен телефонен сондаж на „Галъп интернешънъл“ по актуални теми. \r\nМнозинство от 60% не одобрява действията на Димитър Главчев с изгонването на Корнелия Нинова. 30% ги одобряват, а останалите се колебаят. Българите явно са възприели действията на доскорошния председател на НС като прекомерни, а и оценката, която самият Бойко Борисов им даде, също е повлияла на мненията.   \r\nМнозинство от 54% се съгласява с мнението, че с действията си Главчев всъщност е навредил именно на ГЕРБ и Борисов. 30% се противопоставят на това мнение (главно привърженици на ГЕРБ), а останалите се колебаят. По всичко личи, че оставката действително е спестила сериозни последващи проблеми за управляващите.     \r\n60% пък приемат мнението, че не е нормално председателят на парламента да гони председателя на опозицията. 33% нямат против изгонването на лидера на опозицията – отново преди всичко привърженици на ГЕРБ. Останалите се колебаят. Обществото ни очевидно запазва известен демократичен рефлекс. \r\nНа този фон, закономерно, мнозинство от 73% смятат, че Главчев е постъпил правилно, като е подал оставка. 17% са на обратното мнение, а една десета се затрудняват. Това мнозинство от близо три четвърти доказва, че намесата на Борисов и оставката на Димитър Главчев, е предотвратила реален проблем за управляващата формация.  \r\nМеханизмът на бързите оставки явно отново е помогнал за опазване на относителната стабилност и това личи и в данните от въпроса за евентуални нови предсрочни избори. Мнозинство от 79% казват, че предсрочни избори на този етап не са необходими. \r\n39% одобряват избора на Цвета Караянчева за председател на Народното събрание, а 29% са против. Тук картината на нагласите не е така категорична, като в предходните въпроси. Привържениците на ГЕРБ преимуществено застават зад избора на Караянчева, но част от привържениците на БСП също й дават кредит на доверие.", "date": "2017.11.23", "title": "„Галъп интернешънъл“: 73% смятат, че Димитър Главчев е постъпил правилно, като е подал оставка, 17% са на обратното мнение"}
{"url": "http://www.focus-news.net/news/2017/11/23/2460079/vratsa-spetsializiranata-prokuratura-i-gdbop-zadarzhaha-grupa-za-trafik-na-zheni-s-tsel-seksualna-eksploatatsiya-v-avstriya-i-germaniya.html", "text": "Специализираната прокуратура повдигна обвинения на трима участници в организирана престъпна група за набиране и трафик на жени с цел сексуална експлоатация в Австрия и Германия. Това съобщиха от Апелативната специализирана прокуратура. Участниците са задържани на 17 ноември 2017 г. при специализирана операция на ГДБОП и Специализирана прокуратура във Враца и Вършец. Събраните доказателства сочат, че групата е набирала и склонявала българки да проституират в страни от ЕС от януари 2016 г., като им е било обещавано да получават по 200 лева на сеанс.\r\nПри извършените претърсвания и изземвания в жилища и автомобили на участниците в групата са иззети тефтери със записки, парични преводи, самолетни билети, мобилни телефони, СИМ карти, компютърни конфигурации и други доказателства. Иззети са и наркотици. Част от свидетелите и пострадалите от престъпната дейност на групата са разпитани пред съдия.\r\nС постановление на прокурор от Специализирана прокуратура от 21 ноември\r\n2017 г. на ръководителя на групата Ц.П. е наложено прокурорско задържане до 72 часа. Днес, 23 ноември 2017 г., за него в Специализирания наказателен съд бе внесено искане за налагане на мярка за неотклонение „Задържане под стража“.  На двамата участници в групата е наложена „Парична гаранция“ от по 5000 лева по семейни причини и защото не са осъждани.", "date": "2017.11.23", "title": "Враца: Специализираната прокуратура и ГДБОП задържаха група за трафик на жени с цел сексуална експлоатация в Австрия и Германия"}
{"url": "http://www.focus-news.net/news/2017/11/23/2460080/abc-news-pravitelstvoto-na-rumaniya-izdarzha-vot-na-nedoverie.html", "text": "Румънското правителство издържа вот на недоверие, предложен от опозиционната Либерална партия заради „популистките и хаотични“ икономически мерки, предава  ABC News.\r\n159 депутати гласуваха за свалянето на правителството, което е значително по-ниско от необходимите 233 гласа. Докато депутатите водеха дебата, пред парламента протестираха близо 2000 души, обвиняващи правителството в корупция.  Виктор Турмаков", "date": "2017.11.23", "title": "ABC News: Правителството на Румъния издържа вот на недоверие"}
{"url": "http://www.focus-news.net/news/2017/11/23/2460081/prof-antoaneta-hristova-bsp-vleze-v-rolyata-na-ostra-i-tarseshta-liniyata-na-sblasak-opozitsiya-koeto-e-mnogo-dobra-novina.html", "text": "БСП влезе в ролята на остра и търсеща линията на сблъсък опозиция, което е много добра новина. Това каза политическият психолог проф. Антоанета Христова в интервю за Агенция „Фокус“ във връзка с напрежението в Народното събрание, рокадите там и посланията от първото изказване на новоизбрания председател на парламента Цвета Караянчева. По думите ѝ напрежението в Народното събрание доста отдавна е изострено. „Проблемът е, че в последно време в говоренето на лидера на опозицията Корнелия Нинова имаше доста сериозни нападки към личността на министър-председателя. Тъй като тези нападки се понатрупаха в миналото, започна да се търси конкретния повод да има административно наказание в парламента, ако отново тя премине границата. Факт, че в момента, в който стана сблъсъка и наказанието от страна на Димитър Главчев, беше избран неподходящият момент“, каза проф. Христова. По думите й в изказването си, заради което беше изгонена, Корнелия Нинова не е направила обида, а едно опозиционно, категорично, остро твърдение. „Струва ми се, че ситуацията беше изкуствено създадена. Димитър Главчев не прецени последствията от една за момента несправедлива санкция от негова страна. Опозицията яхна грешката и поиска неговата оставка“, каза проф. Христова. \r\nДеница КИТАНОВА", "date": "2017.11.23", "title": "Проф. Антоанета Христова: БСП влезе в ролята на остра и търсеща линията на сблъсък опозиция, което е много добра новина"}
{"url": "http://www.focus-news.net/news/2017/11/23/2460082/zoran-zaev-ministar-predsedatel-na-r-makedoniya-pravitelstvata-nyama-da-se-barkame-v-otnosheniyata-mezhdu-balgarskata-i-makedonskata-tsarkva.html", "text": "Правителствата няма да се бъркаме в отношенията между българската и македонската църква, само ще спомогнем за засилване на сътрудничеството между тях. Това каза министър-председателят на Р Македония Зоран Заев на пресконференция след първото пленарно заседание между България и Македония, което се проведе в Струмица, предаде специалният пратеник на Агенция и Радио „Фокус“. Изказването на македонския премиер бе във връзка със зададен към него въпрос, относно искането на Македонската църква към Българската православна църква (БПЦ) за възстановяване на евхаристийното единство и припознаване и признание на БПЦ като майка-църква, която първа я приема и признава нейната автокефалност. „Автокефалността на македонската църква е много важно за нас, но ние няма да се месим в работата на църквата“, каза още Заев. Той добави, че днешната среща между него и министър-председателят Бойко Борисов неслучйно е започнала с посещение във Водочкия манастир и други храмове. „Днес заедно с Борисов имахме възможността да се срещнем с владици, а владиката Наум ни подари и медали, с които ни пожела да се засили сътрудничеството между двете страни“, заяви Заев. \r\nПо време на пресконференцията бе зададен и въпрос, относно твърдение, изказано от доц. д-р Ана Кочева от Институт за български език при БАН, че македонски език не съществува, а е диалект на българския. Заев отговори, че в Договора за добросъседство между България и Македония е засегната и тази тема. „Езикът е тема, която е важна и за двете страни, но нека по-малко говорим за миналото и повече гледаме напред в бъдещето“, отбеляза Заев. Той допълни, че всички ние трябва да се учим от миналото. „За мен и за моя приятел Бойко Борисов е чест да сме начело на правителства, чиито граждани са приятели. В тази връзка те очакват и ние да имаме по-добри отношения, което от своя страна ще доведе до по-високи заплати, по-добра инфраструктура и други“, каза Заев. Според него с всеки нов меморандум, подписан между двете страни, се отваря възможност за реални придобивки и подобряване качеството на живот в двете страни. \r\nЛивия НИНОВА", "date": "2017.11.23", "title": "Зоран Заев, министър-председател на Р Македония: Правителствата няма да се бъркаме в отношенията между българската и македонската църква"}
{"url": "http://www.focus-news.net/news/2017/11/23/2460083/balgariya-i-makedoniya-shte-rabotyat-zaedno-po-sazdavaneto-na-obsht-balkanski-turisticheski-marshrut.html", "text": "Работна група между Република България и Република Македония ще създава общ Балкански туристически маршрут. Това стана ясно по време на срещата на министъра на туризма Николина Ангелкова с Кочо Ангушев, вицепремиер по икономическите въпроси на Македония. Те разговаряха след съвместното правителствено заседание, което се проведе днес в Струмица, съобщиха от пресцентъра на Министерството на туризма. \r\nМинистър Ангелкова информира, че двупосочният обмен на туристи е много добър. И поясни, че Македония е сред водещите туристически пазари за България. В периода януари-септември у нас са пътували повече от 413 хил. македонски граждани, като се отчита 5,8% ръст спрямо същия период на 2016 г. Така Македония заема шесто място по отношение на генериращите туристи за България пазари, обясни министърът. Традиционно македонските туристи идват у нас, за да посетят черноморските курорти, но също така има и сериозен интерес към зимни курорти като Банско, Боровец и Пампорово, стана ясно още от думите й. В Македония имате приятели, а България има какво да покаже на посетителите си, коментира от своя страна Ангушев. \r\nОтносно предстоящия зимен сезон министър Ангелкова посочи, че очакваме ръст на туристите, като сред основните пазари, от които идват гостите е имено Македония. Имаме желание да организираме съвместна среща между български и македонски кметове на общини, в които се намират зимните ни курорти, заяви министърът. Тя допълни още, че  двустранни разговори е добре да се проведат и между туроператори, които ще помогнат за реализиране на Балканския туристически маршрут. Министър Ангелкова обясни, че иновациите в сектор туризъм са важен фокус в работата на министерството и страната се представи с дигитален 3D принтер на професионално изложение в Лондон. България се рекламира и от телевизионни канали, като CNN и Travel Chanal, заяви още министърът. \r\nПланира се и провеждането на дни на България в Македония и дни на Македония в България. Предвижда се и организация на опознавателен тур на македонски журналисти и туроператори", "date": "2017.11.23", "title": "България и Македония ще работят заедно по създаването на общ Балкански туристически маршрут"}
{"url": "http://www.focus-news.net/news/2017/11/23/2460084/reuters-spored-britanskoto-pravitelstvo-novata-vlast-v-zimbabve-tryabva-da-demonstrira-reshitelnost-za-da-postavi-stranata-na-patya-kam-demokratsiyata.html", "text": "Правителството на Великобритания съобщи, че иска да види как новата власт в Зимбабве ще демонстрира твърде решителност да постави страната на по-демократичен път след падането на президента Робърт Мугабе, предава  Reuters.\r\n„Жителите на Зимбабве страдаха твърде дълго в резултат на управлението на Мугабе“, заяви британският министър по въпросите, свързани с Африка Рори Стюърт по време на пристигането си в Хараре. „Събитията през последните няколко дни дадоха на народа реална надежда, че Зимбабве може да бъде поставено на различен, по демократичен и проспериращ път“, добави той. \r\n„Това, което следва, трябва да бъде доведено от жителите на Зимбабве според конституцията на страната, което няма да е възможно без решителност от страна на новото правителство“, смята Стюърт.  Виктор Турмаков", "date": "2017.11.23", "title": "Reuters: Според британското правителство новата власт в Зимбабве трябва да демонстрира решителност, за да постави страната на пътя към демокрацията"}
{"url": "http://www.focus-news.net/news/2017/11/23/2460085/boyko-borisov-ministar-predsedatel-na-balgariya-narodite-na-balkanite-tryabva-da-se-obedinyavat-i-ne-tryabva-da-ostavyame-tamni-petna-na-geografskata-karta.html", "text": "Народите на Балканите трябва да се обединяват и не трябва да оставяме тъмни петна на географската карта, тъй като те го заслужават. Това каза министър-председателят на България Бойко Борисов по време на пресконференция след първото пленарно заседание между България и Македония, което се проведе в Струмица, предаде специалният пратеник на Агенция и Радио „Фокус“. „На Балканите трябва много да се пазим от думи като „нова епоха”, „исторически”, защото повече скромност ни е нужна, отколкото величие”, каза Борисов. По думите му колкото по-скромно гледат на това, което правят, толкова по-добре. „Политиката ни не е насочена нито към трети страни като възможности, а точно обратното. Трябва да направим така, че всички на Балканите да получат по равно, достатъчно, столиците ни да бъдат присъединени и да дадем на хората да пътуват и да правят бизнес, както и да се движат свободно. Затова е важно нашите приятели от Сърбия да се присъединят по-бързо в ЕС, както и тези от Албания, Македония, Черна гора, Босна и Херцеговина”, каза Борисов. По думите му, говорейки за Западни Балкани, не може да се пропуснат тези, които в момента са в ЕС.  „Ние не трябва да ги игнорираме, а точно обратно. Ако направим всичко възможното, това ще даде възможност да търгуваме. Тайната е работа, скромност, без исторически претенции, без гръмки фрази, защото върнем ли се към тема история, приключва бъдещето. Ние съвети не даваме, ние непоискана помощ не предоставяме, а разглеждаме нашите приятели като добри съседи, с които можем да живеем добре”, каза Борисов. \r\nЛора КАЛЧЕВА", "date": "2017.11.23", "title": "Бойко Борисов, министър-председател на България: Народите на Балканите трябва да се обединяват и не трябва да оставяме тъмни петна на географската карта"}
{"url": "http://www.focus-news.net/news/2017/11/23/2460086/reuters-tereza-mey-shte-provede-sreshta-s-mishel-barnie-i-s-zhan-klod-yunker-na-4-dekemvri.html", "text": "От Европейската комисия потвърдиха, че британският министър-председател Тереза Мей ще се срещне с председателя на Европейската комисия Жан-Клод Юнкер и с главния преговарящ на ЕС по Брекзит Мишел Барние на 4 декември, предаде  Reuters.\r\nПредставителите на ЕС се надяват Мей да отправи ново предложение, за да изказа преговорите за излизането на страната си от Съюза от настоящата безизходица. Според тях по време на срещата тя трябва да даде отговори, за да може  през втората половина на декември преговорите да навлязат в нова фаза- тази на бъдещите търговски отношения. \r\nВ петък, 24 ноември, Мей ще се срещне с председателя на Съвета на ЕС Доналд Туск в Брюксел, за да се опита да договори „хореографията“ за бъдещото споразумение. \r\nПрес-секретар на ЕП потвърди, че срещата ще се проведе и на нея ще се обсъди Брекзит. Той отказа да даде коментар за бъдещите преговори. Виктор Турмаков", "date": "2017.11.23", "title": "Reuters: Тереза Мей ще проведе среща с Мишел Барние и с Жан-Клод Юнкер на 4 декември"}
{"url": "http://www.focus-news.net/news/2017/11/23/2460087/ministar-ekaterina-zaharieva-v-strumitsa-shte-pomagame-s-kakvoto-mozhem-na-makedoniya-po-patya--za-chlenstvo-v-evropeyskiya-sayuz-i-nato.html", "text": "Ще помагаме с каквото можем на Македония по пътя ѝ за членство в Европейския съюз и НАТО. Това каза специално за Агенция и Радио „Фокус“ заместник министър-председателят по правосъдната реформа и министър на външните работи на България Екатерина Захариев в Струмица след провелото се заседание между България и Македония. По думите ѝ българската държава винаги ще е насреща за македонската и ще ѝ помага с каквото може тогава, когато помощта е поискана. „Нашата подкрепа за Македония в избора, който те са направили за членство в Европейския съюз и НАТО, е наистина безкористна. Ние сме готови, разбира се, основано на техните собствени заслуги и реформите, които прилагат, да помагаме с каквото можем“, подчерта Захариева. Тя допълни, че днешното заседание между двете страни е било много важно, защото е първото такова от 1999 година, тоест почти 18 години. „То бе изпълнено с дух на приятелство и добросъседство. Преди ратифкацията на договорите за добросъседство в двата парламента, ние показваме как ще работим. Обсъдихме много практични неща за хората, като роуминга, пътищата, агенциите по кадастър, двете министерства на външните работи. С всичко това ние практически приложихме договора и показахме, като дадохме пример, че най-важно е да свързвама хората и бизнеса“, каза още Захариева. \r\nЛивия НИНОВА", "date": "2017.11.23", "title": "Министър Екатерина Захариева в Струмица: Ще помагаме с каквото можем на Македония по пътя ѝ за членство в Европейския съюз и НАТО"}
{"url": "http://www.focus-news.net/news/2017/11/23/2460088/plovdiv-politseyski-patrul-e-razpolozhen-pri-s-dolna-mahala.html", "text": "Полицейски патрул с номер 3536, снабден с радар е разположен при с. Долна Махала, по пътя Пловдив – Карлово, предаде репортер на Агенция „Фокус“. Трафикът е изключително натоварен.\r\n„Фокус“ призовава водачите да шофират със съобразена скорост.", "date": "2017.11.23", "title": "Пловдив: Полицейски патрул е разположен при с. Долна Махала"}
{"url": "http://www.focus-news.net/news/2017/11/23/2460089/dimitar-margaritov-kzp-do-30-000-lv-mogat-da-dostignat-sanktsiite-pri-parva-proyava-na-neloyalna-targovska-praktika-a-pri-vtora-do-50-000-lv.html", "text": "До 30 000 лв. могат да достигнат санкциите при първа проява на нелоялна търговска практика, а при втора – до 50 000 лв. Това каза в интервю за Агенция „Фокус“ председателят на Комисията за защита на потребителите (КЗП) Димитър Маргаритов във връзка с провеждането на кампанията „Черен петък“. „Нелоялните търговски практики са случаите, в които или откровено клиентът е бил измамен с невярна информация, или пък му е спестена важна такава, която би имала съществено значение за неговия избор. Едно от най-тежките нарушения е това в потребителската защита. При първоначално нарушение санкциите могат да достигнат до 30 000 лв., а ако същият търговец в разстояние на една година извърши същото нарушение, за повторност – до 50 000 лв.“, обясни Маргаритов \r\nПо думите му напоследък много бурно се развива в България пазаруването по Интернет. „Нека потребителите да бъдат особено внимателни, когато попадат на сайт, от който до момента не са пазарували и там са обявени големи намаления. Да правят и съпоставки със сходни оферти от различни търговци, за да могат максимално обективно и информирано да направят своя избор“, препоръча председателят на КЗП и уточни, че хората могат да им сигнализират, ако станат жертва на нелоялна търговска практика по време на „Черния петък“ на денонощния им телефон 0700 111 22. „Също така имаме добре създадена електронна форма за подаване на жалба и сигнал. Тя е съвсем лесно достъпна на нашия сайт www.kzp.bg. Комисията разполага с териториални бюра във всички областни центрове в страната, така че потребителите могат и на  място в часовете между 9.00 и 17.30 часа да ни посетят и да получат консултации, както и да подадат жалба“, каза още Димитър Маргаритов. \r\nЛюба АЛЕКСИЕВА", "date": "2017.11.23", "title": "Димитър Маргаритов, КЗП: До 30 000 лв. могат да достигнат санкциите при първа проява на нелоялна търговска практика, а при втора – до 50 000 лв."}
{"url": "http://www.focus-news.net/news/2017/11/23/2460090/sofiya-zadarzhani-sa-dvama-19-godishni-mladezhi-izvarshili-vaorazhen-grabezh-v-igralna-zala-v-s-bistritsa.html", "text": "За броени дни столични полицаи разкриха извършителите на въоръжен грабеж. На 14 ноември, около 3.40 часа, в Осмо РУ бил получен сигнал за извършен въоръжен грабеж в игрална зала в с. Бистрица. Това съобщиха от пресцентъра на МВР. На място незабавно са изпратени полицейски екипи. Пред тях крупието в залата заявил, че около 3.30 часа електричеството в обекта било спряно, а двама непознати го нападнали, заплашили го с пистолет, напръскали очите му със спрей, отнели наличните в касата пари и избягали. На местопроизшествието бил  извършен оглед, по случая - образувано досъдебно производство. В резултат на предприетите оперативно-издирвателни и процесуално- следствени действия били установени и задържани извършителите на деянието - 19-годишните М. Й. от Кокаляне и Я. Г. от София, криминално проявен за грабежи. След доклад на събраните материали в Софийската районна прокуратура двамата са привлечени като обвиняеми за престъпление по чл.198 от НК. На М.Й. е наложена мярка за неотклонение „подписка”, а на  Я. Г. – „задържане под стража” за срок до 72 часа.", "date": "2017.11.23", "title": "София: Задържани са двама 19-годишни младежи, извършили въоръжен грабеж в игрална зала в с. Бистрица"}
{"url": "http://www.focus-news.net/news/2017/11/23/2460091/boyko-borisov-ministar-predsedatel-na-balgariya-balgariya-e-primer-za-etnicheska-tolerantnost.html", "text": "България е пример за етническа толерантност. Това каза министър-председателят на България Бойко Борисов по време на пресконференция след първото пленарно заседание между България и Македония, което се проведе в Струмица, предаде специалният пратеник на Агенция и Радио „Фокус“. „България е един пример за етническа толерантност, където всички живеем от векове заедно и всеки уважава религията на другия”, каза Борисов. Той благодари за организираното посещение до Водочкия манастир. Премиерът добави, че правителствата няма да се намесват в дейността на Църквата. „Истински ще сме щастливи нашите църкви да работят и проповядват заедно, а това е в името на добруване на двата народа”, каза Борисов и добави, че е важно народите да се разбират. „Какво по-важно от това има да се разбираме”, каза Борисов. По думите му до година и половина или две от Струмица до София ще се пътува за час и половина. В края на срещата Борисов съобщи, че на 6 и 7 декември ще се проведе голяма среща с лидерите на Западните Балкани. \r\nЛора КАЛЧЕВА", "date": "2017.11.23", "title": "Бойко Борисов, министър-председател на България: България е пример за етническа толерантност"}
{"url": "http://www.focus-news.net/news/2017/11/23/2460092/haskovo-1501-litra-dizelovo-govivo-s-neyasen-proizhod-sa-otkriti-ot-politsiyata-v-svilengrad.html", "text": "Полицаи, митничари и служители на НАП-Хасково са провели операция срещу контрабандната на акцизни стоки  на територията на Свиленград. В помещение и навес на тир-паркирг са намерени бидони с течност с мирис на алкохол – 343 литра и съдове с дизелово гориво – 1501 литра с неясен произход и без съпътстващи акцизни документи. Това съобщиха от пресцентъра на МВР. Още 330 литра дизел без акцизни документи бил иззет и от автосервиз в града. Установените количества са иззети с протоколи от служители на Агенция „Митници“, а служители на РСПБЗН-Свиленград са им съставили актове за неправилно съхранение на горивото. Работата по случаите продължава.", "date": "2017.11.23", "title": "Хасково: 1501 литра дизелово говиво с неясен произход са открити от полицията в Свиленград"}
{"url": "http://www.focus-news.net/news/2017/11/23/2460093/sofiya-politseyski-sluzhiteli-sa-izvikali-barza-pomosht-za-pregled-na-arestant-pochuvstval-se-zle-lekarite-sa-konstatirali-smartta-mu.html", "text": "Тази нощ, към 4.50 часа, полицейски служители в София са извикали Бърза помощ за извършване на медицински преглед на арестант, почувствал се зле. Лекарите са констатирали смъртта на 38-годишния мъж. Това съобщиха от пресцентъра на МВР. По случая е образувано следствено дело.", "date": "2017.11.23", "title": "София: Полицейски служители  са извикали Бърза помощ за преглед на арестант, почувствал се зле, лекарите са констатирали смъртта му"}
{"url": "http://www.focus-news.net/news/2017/11/23/2460094/glavniyat-prokuror-sotir-tsatsarov-se-sreshtna-s-rakovodstvoto-na-sindikata-na-sluzhitelite-na-zatvorite.html", "text": "Главният прокурор Сотир Цацаров прие по тяхна молба ръководителя на Синдиката на служителите на затворите в България (ССЗБ) Христо Илков и заместника му Радослав Мартинчев. Това съобщиха от пресцентъра на Прокуратура на Република България.\r\nГостите бяха запознати с резултатите от проверката, извършена от прокуратурата в местата за лишаване от свобода на територията на страната от 2015 г. до настоящия момент, както и с препоръките, които, съобразно правомощията по ЗИНЗС, главният прокурор е отправил до съответните министри на правосъдието (Христо Иванов и Екатерина Захариева). \r\nОсновните констатации и препоръки са свързани с критичното съотношение на броя на надзирателите спрямо лишените от свобода, както и с наличието на незаети щатове за охранителния състав. Изразено е становище, че проблемите не са преодолени досега. \r\nГлавният прокурор и ръководството на ССЗБ се обединиха в становището си за безусловната необходимост да бъде установено по нормативен път съотношението между броя на лишените от свобода и броя на охраняващите ги надзиратели. Това съотношение следва да е съобразено с европейските стандарти и с конкретните условия за всеки затвор и затворническо общежитие.", "date": "2017.11.23", "title": "Главният прокурор Сотир Цацаров се срещна с ръководството на Синдиката на служителите на затворите"}
{"url": "http://www.focus-news.net/news/2017/11/23/2460095/targovishte-15-godishen-poluchi-8-godini-zatvor-za-ubiystvo-i-iznasilvane-na-vazrastna-zhena-i-bludstvo-s-bolno-momiche.html", "text": "Окръжната прокуратура в Търговище изпълни ефективна присъда лишаване от свобода за срок от 8 години на непълнолетния Ахмед Дж., след като тя е била потвърдена с решение на Върховния касационен съд и е влязла в сила. Наказанието си осъденият ще изтърпи в поправителния дом в Бойчиновци. След като навърши пълнолетие през декември тази година, той ще бъде преместен в затвор. Това съобщиха от пресцентъра на Апелативна прокуратура – Варна.\r\nНепълнолетният Ахмед от село Гагово, който към момента на извършване на престъпленията, бил само на 15 години, бил предаден на съд от Окръжната прокуратура в Търговище с четири обвинения - за убийство, изнасилване и блудство с възрастна жена, както и за блудство с момиче. Изнасилването и блудството на възрастната жена, която страдала от деменция,  представляват особено тежък случай, а убийството й било извършено по особено мъчителен начин за жертвата.  \r\nНа 20 февруари тази година състав на Търговищкия окръжен съд го признал за виновен и по четирите обвинения, като му наложил да изтърпи най-тежкото от тях – 8 години лишаване от свобода в поправителен дом при общ режим. С присъдата на първата съдебна инстанция бил уважен и гражданският иск в размер на 30 000 лева, който с решението си Варненският апелативен съд завишил на 50 000 лева, като размерът на иска бил потвърден от ВКС. \r\nНа 18 април 2015 год. Ахмед срещнал на пътя между село Гагово и град Опака 74-годишна жена, която страдала от деменция и често напускала дома на сина си. Жената обикновено тръгвала за село Гърчиново, където смятала, че живее. Осъденият първоначално я подминал, но после я настигнал и заговорил. Така разбрал, че възрастната жена има здравословен проблем и решил да се възползва от състоянието й.  \r\nОтклонил жената по страничен черен път, съборил я на земята, нанесъл й побой и в резултат на упражненото насилие, жертвата получила различни наранявания. Съдебните медици, извършили аутопсия на тялото на убитата, преброили 19 счупени ребра. След като сломил съпротивата й, непълнолетният насилник я изнасилил и извършил блудствени действия. След това напуснал мястото и оставил на земята жертвата си. Няколко часа по-късно 74-годишната жена починала от многобройните увреждания по цялото тяло. Смъртта й според съдебномедицинската експертиза била бавна и мъчителна, съпроводена със силни и мъчителни болки, а причинените от сексуалния насилник травми съдебните медици квалифицирали като три средни телесни повреди. Тялото на жената било открито два дни по-късно от случаен минувач, който сигнализирал полицията. \r\nБлудствените действия с 14-годишно момиче Ахмед извършил на 20 ноември 2015 год. Той нападнал трудно подвижното момиче на улицата в село Гагово. Съборил го на земята и извършил действия с цел да възбуди и удовлетвори полово желание без съвкупление чрез употреба на сила. \r\nАхмед Дж. е с лека умствена изостаналост и разстройство на сексуалния нагон, но съдебнопсихиатричната експертиза е категорична, че той е разбирал свойството и значението на деянията си и е осъзнавал тяхната противоправна същност. \r\nПри проведения по време на разследването следствен експеримент той сам посочил мястото, където е захвърлил пребитата и насилена възрастна жена, и обяснил с подробности действията си. Пред съда обаче отрекъл да е извършител на деянията.", "date": "2017.11.23", "title": "Търговище: 15-годишен получи 8 години затвор за убийство и изнасилване на възрастна жена и блудство с болно момиче"}
{"url": "http://www.focus-news.net/news/2017/11/23/2460096/sporazumenie-za-satrudnichestvo-v-oblastta-na-zashtitata-pri-bedstviya-mezhdu-balgariya-i-makedoniya-podpisaha-ministrite-na-vatreshnite-raboti-na-dvete-strani.html", "text": "Споразумение за сътрудничество в областта на защитата при бедствия между България и Македония подписаха министрите на вътрешните работи на двете страни. Това съобщиха от пресцентъра на МВР. Сътрудничеството между двете страни ще се осъществява под формата на оказване на доброволна помощ и предоставяне на информация в случай на бедствие или заплаха от такова. Ще се обменя техническа и правна документация, методологична и друга литература, видео и снимков материал във връзка с превенцията и реагирането при бедствия. Снабдяването на спасителните екипи с оборудване, провеждането на съвместни експертни срещи, семинари, учения също са обект на Споразумението. \r\nРазпоредбите детайлно регламентират процедурите за преминаване на граници и правилата за престой на спасителни екипи на страните и тяхното оборудване. Разписани са и предоставянето на подслон и помощ за населението при евакуация. Уточнено е и използването на въздухоплавателни средства при оказването на взаимна помощ в случай на бедствие, както и всички други въпроси, свързани с координацията и управлението по време на спасителна операция, разходи, щети и компенсации, комуникация и т.н. \r\nРазходите ще се поемат от страната, оказваща помощ.Поискалата помощ страна ще осигурява безопасност и безплатна медицинска помощ за спасителните екипи, както и логистична подкрепа за периода на операцията. \r\nСпоразумението влиза в сила от датата на получаване на последното от уведомленията, с които страните се известяват взаимно за  изпълнение на необходимите национални процедури за влизане в сила.", "date": "2017.11.23", "title": "Споразумение за сътрудничество в областта на защитата при бедствия между България и Македония подписаха министрите на вътрешните работи на двете страни"}
{"url": "http://www.focus-news.net/news/2017/11/23/2460097/narodniyat-predstavitel-ot-gerb-inzh-petya-avramova-shte-provede-priemen-den-vav-vratsa.html", "text": "Народният представител от ГЕРБ и областен координатор на партията във Враца инж. Петя Аврамова организира приемна за граждани във Враца, съобщиха от пресцентъра на ПП ГЕРБ. Приемният ден е насрочен за понеделник,  27 ноември, от 16.00 до 17.30 ч. и ще се проведе в офиса на ГЕРБ – Враца /бул. \"Демокрация\" №2/. \r\nГражданите, желаещи да се срещнат с народния представител Петя Аврамова, могат да се запишат на телефони 092/66 50 05 и 0884 800 186 или на място в офиса на партията.", "date": "2017.11.23", "title": "Народният представител от ГЕРБ инж. Петя Аврамова ще проведе приемен ден във Враца"}
{"url": "http://www.focus-news.net/news/2017/11/23/2460098/afp-prezidentat-na-sudan-e-v-sochi-za-da-iska-pomosht-ot-rusiya-sreshtu-sasht.html", "text": "Президентът на Судан Омар ал Башир, който е искан от Международния криминален съд за осъществяването на геноцид и военни престъпления, е в Сочи, където ще търси помощ от Владимир Путин срещу САЩ, предава AFP.\r\nВ изказване, по време на първата си визита в Русия в ролята на президент на страната, Башир също подчерта, че иска да засили връзките между двете страни в сферата на отбраната и похвали военната кампания на Русия в Сирия.\r\n„Ние мечтаехме за тази визита от доста дълго време“, заяви суданският президент. „Благодарни сме на Русия за позицията й на международната арена, включително за руската позиция по отношение на защитата на Судан. Имаме голяма нужда от защита от агресивните действия на САЩ“.\r\nОсвен това суданският лидер изрази задоволството си от проведената по-рано среща с руския военен министър Сергей Шойгу. „Наскоро стартирахме програма за модернизация на въоръжените ни сили и се разбрахме с министъра на отбраната, че Русия ще ни окаже помощ в тази насока“, заяви Башир.\r\nОт своя страна Владимир Путин заяви, че Русия има интерес от интензификация на икономическите отношения между двете страни, най-вече в сферата на селското стопанство и енергетиката. „Има възможности не само в сферата на хидрокарбоните, но и в енергетиката. Има много възможности за сътрудничество“, подчерта руският лидер.\r\nВизитата на Омар ал Башир се осъществи само един месец, след като САЩ вдигнаха ембаргото си над бедната африканска страна, което бе наложена през 1997 година заради предполагаема подкрепа на Хартум за ислямистки групировки.\r\nПревод и редакция:", "date": "2017.11.23", "title": "AFP: Президентът на Судан е в Сочи, за да иска помощ от Русия срещу САЩ"}
{"url": "http://www.focus-news.net/news/2017/11/23/2460099/evropeyskata-komisiya-ukrepvane-na-sistemata-na-es-za-upravlenie-na-bedstviya.html", "text": "Европейската комисия обяви амбициозни нови планове, с които да се засили способността на Европа да се справя с природните бедствия. Идеята е да се създаде rescEU — резерв за реагиране в областта на гражданската защита на европейско равнище. \r\nТой ще включва ресурси като противопожарни самолети, специални водни помпи, активи за издирване и спасяване в градска среда, полеви болници и екипи за спешна медицинска намеса. Те ще допълват националния капацитет, ще бъдат управлявани от Европейската комисия и ще се използват за съдействие на държавите, засегнати от бедствия, като наводнения, горски пожари, земетресения и епидемии. Предложението е централна част от програмата на председателя Юнкер „Европа, която закриля“. \r\nКонтекст \r\nСамо през 2017 г. в резултат на природни бедствия в Европа загинаха над 200 души и бяха унищожени над един милион хектара гори. Понастоящем Механизмът за гражданска защита на ЕС се основава на доброволна система, чрез която ЕС координира разгръщането на доброволно предоставената от участващите държави помощ в страната, поискала помощ. Предложенията за помощ се координират от европейския Координационен център за реагиране при извънредни ситуации, базиран в Брюксел. През последните години екстремните метеорологични условия и други явления доведоха до предел способността на страните членки да си помагат взаимно, особено когато няколко държави се сблъскат с един и същ вид бедствие едновременно. В Механизма за гражданска защита на ЕС са включени всички държави — членки на ЕС, както и няколко участващи държави извън ЕС, а именно Исландия, Норвегия, Сърбия, бившата югославска република Македония, Черна гора и Турция. Резервът „rescEU“ ще обхване тези участващи държави като израз на европейската солидарност. \r\nОще информация ще откриете в прикачения документ \r\nОтдел \"Преса и медии\" \r\nПредставителство на ЕК в България", "date": "2017.11.23", "title": "Европейската комисия: Укрепване на системата на ЕС за управление на бедствия"}
{"url": "http://www.focus-news.net/news/2017/11/23/2460100/sofiyskiyat-apelativen-sad-e-izmenil-merkite-za-neotklonenie-na-mayka-i-dashterya-obvineni-za-ubiystvo-na-novorodeno-dete-v-pernik.html", "text": "Днес, състав на Софийския апелативен съд, е изменил мерките за неотклонение спрямо обвиняемите майка и дъщеря - В.Т. и С. И., обвинени за умишлено убийство на новородено дете в гр. Перник. Това съобщиха от пресцентъра на Апелативна прокуратура – София .\r\nВ съдебното заседание са били разгледани протестите, подадени от Окръжна прокуратура – Перник срещу променените от първоинстанционния съд мерки за неотклонение от „Задържане под стража“ в „Подписка“. \r\nДвете жени са били задържани в гр. Перник след получен на 13.08.2017 г. сигнал в Областна дирекция на МВР - Перник за намерено тяло на новородено дете в кв. „Тева“. Окръжна прокуратура – Перник ги е привлякла към наказателната отговорност за умишлено умъртвяване на новородено дете, а Окръжен съд – Перник е взел мярка за неотклонение „Задържане под стража“ и за двете обвиняеми. \r\nНа 17.11.2017 г. Пернишкият окръжен съд е уважил подадените от тях искания за изменение на мерките им за неотклонение в по-леки, като ги е променил в „Подписка“. \r\nСофийският апелативен съд е отменил акта на Окръжен съд – Перник и е определил мярка за неотклонение „Задържане под стража“ за В.Т. и „Домашен арест“ за С.И.", "date": "2017.11.23", "title": "Софийският апелативен съд е изменил мерките за неотклонение на майка и дъщеря, обвинени за убийство на новородено дете в Перник"}
{"url": "http://www.focus-news.net/news/2017/11/23/2460101/prof-d-r-todor-kantardzhiev-epidemichniyat-vzriv-na-hepatit-a-e-zapochnal-oshte-prez-avgust-no-sluchaite-na-zarazeni-namalyavat.html", "text": "Епидемичният взрив на хепатит А е започнал още през август, но случаите на заразени намаляват. Това каза за Агенция „Фокус“ проф. д-р Тодор Кантарджиев - директор на Националния център за заразни и паразитни болести, във връзка с бума на хепатит А в град Раковски, където родители дори отказват да пускат децата си на училище и детска градина.\r\n„По наша информация до момента има регистрирани около 68 положителни случая на деца с хепатит А. Известно е, че хепатит А е инфекция на мръсните ръце, която се предава по контактно-битов път. Тя минава леко и без да уврежда организма за разлика от другите хепатити, които са с трайни увреждания на здравето и възможни усложнения – хепатит В и хепатит С. Този епидемичен взрив е започнал от месец август, което е характерно за сезонните чревни инфекции. Мога да кажа по анализа, който правим в Националния център по заразни болести, че случаите намаляват и огнището затихва. Докато през септември е имало по 2-3 случая всеки ден, сега те са много по-редки“, каза още той.\r\nПроф. д-р Кантарджиев уточни, че сезонът на хепатит А вече е преминал. „Повечето чревни инфекции са характерни за топлото време, но вече идва зима и трябва да се очакват други. Когато рекламите по телевизията за чревни разстройства се сменят с реклами за кашлица и болно гърло, това означава, че вече идва зимата“, обясни той.\r\nЦветилена СИМЕОНОВА", "date": "2017.11.23", "title": "Проф. д-р Тодор Кантарджиев: Епидемичният взрив на хепатит А е започнал още през август, но случаите на заразени намаляват"}
{"url": "http://www.focus-news.net/news/2017/11/23/2460102/veliko-tarnovo-remontirat-ulitsi-v-kvartalite-kolyu-ficheto-i-sveta-gora.html", "text": "Във Велико Търново стартираха частични ремонтни дейности по улици в кварталите „Колю Фичето“ и „Света гора“. Възстановяването на компрометирани участъци от настилките е част от подготовката на пътната мрежа за зимния сезон. Това съобщиха от пресцентъра на Община Велико Търново.\r\nОт днес изпълнителите работят по улица „Симеон Велики“ – в участъка от ул. „Оборище“ до ул. „Георги Бакалов“. Наскоро бе преасфалтирано разклонение на ул. „Георги Бакалов“ към намиращо се в близост междублоково пространство. Частични ремонти започнаха по улица „Теодосий Търновски“ в района на Великотърновски университет, както и по пътя от жп гарата до ректората на търновската Алма-матер.\r\nНаскоро бе обновена стълбищната улица „Мария Кирова“, която е основна пешеходна алея между булевард „България“ и северните квартали на Старата столица. Вече са ремонтирани и стъпалата от Изложбени зали „Рафаел Михайлов“ към ул. „Христо Караминков“. В този участък предстои монтиране на нови парапети.", "date": "2017.11.23", "title": "Велико Търново: Ремонтират улици в кварталите „Колю Фичето“ и „Света гора“"}
{"url": "http://www.focus-news.net/news/2017/11/23/2460103/montana-sobstvenik-na-firma-za-darvodobiv-e-izpraven-na-podsadimata-skameyka-za-prichinena-smart-na-rabotnik.html", "text": "Окръжна прокуратура – Монтана внесе за разглеждане в съда обвинителен акт срещу Кр. Кръстев за извършено от него престъпление по чл. 123, ал. 1 от НК, съобщиха от пресцентъра на Апелативна прокуратура – София. Обвиняемият Кръстев е собственик и управител на дружеството „Т.-73“ ЕООД, което имало сключен договор за добив на дървесина на остров Керкенеза по поречието на река Дунав. По него фирмата се задължавало да извърши сеч, извоз и рампиране до временен склад на маркирана дървесина. \r\nНа 19.04.2016 г. на острова заминали няколко работника на „Т.-73“ ЕООД за рязане на дърва на обекта. Сред тях бил и четиридесет и четири годишният Б. Йорданов. По време на работа от дървото, което той започнал да реже с моторна резачка, върху него паднал изсъхнал масивен клон. В резултат на случилото се пострадалият получил тежка черепно-мозъчна травма с многофрагментарно счупване на костите на черепа и контузия на мозъка и гръдна травма, довели до неговата смърт. \r\nВ хода на разследването на трудовата злополука били установени редица нарушения от страна работодателя – обвиняемия Кръстев, в това число Закон за здравословни и безопасни условия на труд, Кодекс на труда, Правилник за здравословни и безопасни условия на труд в горите, Наредба за минималните изисквания по безопасни и здравословни условия на труд, както и задължението му по сключения договор за добив на дървесина. \r\nИзвършвайки и допускайки нарушения на нормативните правила за безопасна работа, обвиняемият допуснал на работа пострадалия Йорданов като дърворезач с моторна резачка без сключен трудов договор с него. В качеството си на работодател той не извършил оценка на риска за здравето и безопасността на работниците на обекта, която да обхваща работните процеси. Наред с това не изпълнил задължението си да проведе и документира началния инструктаж по безопасност и здраве на работника, пряко зает в дейност с висок производствен риск, нито извършвал ежедневен такъв. Кръстев не осигурил писмени инструкции относно условията за използване на работно оборудване, допуснал дърворезачът да работи без изискващите се за този вид дейности лични предпазни средства – каска, очила, ръкавици. \r\nЗа причиняване на смърт, поради незнание и немарливо изпълнение на правно регламентирана дейност, представляваща източник на повишена опасност, обвиняемият Кръстев е предаден на съд.", "date": "2017.11.23", "title": "Монтана: Собственик на фирма за дърводобив е изправен на подсъдимата скамейка за причинена смърт на работник"}
{"url": "http://www.focus-news.net/news/2017/11/23/2460104/varna-obshtestveno-obsazhdane-na-natsionalen-plan-za-deystvie-za-energiya-ot-gorska-biomasa-se-provede.html", "text": "Горите в България, предвид техния видов състав, възрастова структура и произход разполагат със сериозен потенциал от горско-дървесна биомаса за производство на енергия. Това показва проект на Национален план за действие за енергия от горска биомаса - 2018-2027 г., представен за обществено обсъждане на двудневна кръгла маса в град Варна, съобщиха от пресцентъра на Изпълнителната агенция по горите.\r\nНационалният план обединява експертните анализи и гледните точки на заинтересованите страни в комплекс от приоритети, мерки и дейности, чрез които до 2027г. производството и потреблението на енергия от горска биомаса да запази и увеличи своето значение за енергийния баланс на България, да допринесе за намаляване на енергийната зависимост, подобряване чистотата на въздуха и за смекчаване на влиянието на климатичните промени. \r\nГорската биомаса е възобновяем и изключително ценен ресурс, който все още не се използва достатъчно ефективно и пълноценно, включително за производство на енергия, смятат експертите. Горската биомаса включва всякакви продукти, части от продукти, отпадъци и остатъци от биологичен произход от горските територии и дървесни продукти и отпадъци от дървообработващата и мебелна промишленост. Представените в плана данни показват наличие на голям резерв от неизползвана отпадна дървесина, състоящ се от клони и вършина, които остават неизползвани на сечищата.  Съществува и сериозен потенциал в създаване на тъй нар. „енергийни култури“ от бързорастящи дървесни видове, като различни видове и клонове върби, тополи, пауловния и др. за ускорено производство на дървесна биомаса за енергия.\r\n„Една от основните цели на проекта е да предизвикаме бизнеса и гражданското общество да започне да мисли, че сегашният начин за използване на дървесината за енергия е безкрайно нерационален. На практика населението, особено в селските райони и по-малките общини използва около 3 млн. куб.м дърва за огрев, изгаряйки ги в остарели уреди. Изчислено е, че коефициентът на полезно действие при този начин на пряко изгаряне достига 30% - 40%. Реално в един съвременен котел ефективността от това изгаряне достига 90%. При изгаряне на цялата дървесина по-високоефективно и преминавайки от индивидуално към групово/многофамилно отопление ще може да отопляваме населението с половината количество от използваната понастоящем дървесина“, посочи д-р инж. Любчо Тричков, гл. експерт в ИАГ по време на дискусията. \r\n„Надяваме се националният план за действие за енергия от горска биомаса да доведе до по бърза смяна на горивата от нискоефективни към високоефективни и многофамилни инсталации, както и от изкопаеми към възобновяеми източници, какъвто е горско-дървесната биомаса, като предизвика и въвеждане на необходимите стимули и съвременни зелени технологии, както и подобряване на политическата и нормативната рамка“, допълни инж. Валентин Чамбов, директор на дирекция в Агенцията по горите. \r\nКато собственик на инсталация за производство на енергия от биомаса Манол Тодоров, „Фазерлес“ АД, Силистра определи темата за биомасата като изключително важна за България. „В страната ни се изхвърлят огромни количества биомаса на регламентирани и нерегламентирани сметища“, подчерта той. „Необходимо е да се помисли в посока за облекчаване и отпадане на допълнителните изискванията при кандидатстване с проекти по програми. Изключително трудно е да се реализират проекти по програми, свързани с оползотворяването на биомасата.“  \r\nВ дискусията се включиха представители на всички заинтересовани страни, включително държавни, областни и общински администрации, представители на бизнеса, други юридически и физически лица, представители на националните и регионални медии и др. \r\nСъбитието се организира в рамките на  проект „Регионални политики за устойчива биоенергия - BIO4ECO“ по програма ИНТЕРРЕГ, Европа на Европейския съюз. Водещ партньор е Горският технологичен център на Каталуния, Испания, а партньор от българска страна е Изпълнителна агенция по горите.", "date": "2017.11.23", "title": "Варна: Обществено обсъждане на Национален план за действие за енергия от горска биомаса се проведе"}
{"url": "http://www.focus-news.net/news/2017/11/23/2460105/burgas-8-g-zatvor-poluchi-vasil-cholakov-izvarshil-deystviya-s-tsel-da-vazbudi-ili-udovletvori-polovo-zhelanie-spryamo-dve-maloletni-momcheta-i-izvarshil-grabezh-spryamo-treto.html", "text": "По внесен обвинителен акт на Районна прокуратура –Бургас и след осъдителни присъди на две съдебни инстанции спрямо Васил Чолаков (на 22 г. от гр. Бургас) бе наложено наказание „лишаване от свобода“ 8 г., съобщиха от пресцентъра на Районна прокуратура - Бургас. Той е признат за виновен за това, че на неустановени дати през периода от началото на месец юни 2016 г. до 19.06.2016 г. в гр. Бургас, ж.к. „Меден рудник“, при условията на продължавано престъпление, е извършил действия с цел да възбуди и удовлетвори полово желание без съвкупление по отношение на момче, което не е навършило 14-годишна възраст, чрез употреба и заплашване с побой и удряйки го с юмруци - престъпление по чл. 150, ал. 1, вр. чл. 26, ал. 1 от НК.\r\nВасил Чолаков е признат за виновен и за това, че на 08.07.2016 г. около 16.00 ч. в гр. Бургас, ж.к. „Меден рудник“, зад трафопост, находящ се до детска градина „Делфин“, при условията  на реална съвкупност с горепосочените деяния, извършил действия с цел да възбуди и удовлетвори полово желание без съвкупление по отношение на не навършило 14-годишна възраст момче, като употребил сила и заплашване – натискал му главата, удрял го с юмруци и го заплашил, че ще го наръга с нож – престъпление по чл. 150, ал. 1, вр. чл. 23, ал. 1 от НК.\r\nВасил Чолаков е признат за виновен за това, че на 08.07.2016 г. около 23,20 ч. в гр. Бургас, ж.к. „Меден рудник“, до бл. 601, при условията на реална съвкупност с горепосочените деяния, отнел чужди движими вещи на обща стойност 60 лв. , от владението на момче, с намерението противозаконно да ги присвои, като употребил за това сила и заплашване – хванал го за ръката, издърпал го на неосветено място и го заплашил с нож – престъпление по чл. 198, ал. 1, вр.чл. 23, ал. 1 от НК.\r\nНаложеното наказание е общо за изброените по-горе престъпления.\r\nНаказанието ще бъде търпяно при първоначален „строг“ режим.\r\nПрисъдата на Окръжен съд-Бургас е окончателна и не подлежи на обжалване.", "date": "2017.11.23", "title": "Бургас: 8 г. затвор получи Васил Чолаков, извършил действия с цел да възбуди или удовлетвори полово желание спрямо две малолетни момчета и извършил грабеж спрямо трето"}
{"url": "http://www.focus-news.net/news/2017/11/23/2460106/evrodeputatat-d-r-andrey-kovachev-i-narodniyat-predstavitel-kiril-kalfin-organizirat-kragla-masa-na-tema-balgaro-makedonskite-otnosheniya-prioriteti-obshti-perspektivi-i-predizvikatelstva.html", "text": "Евродепутатът от ГЕРБ/ЕНП д-р Андрей Ковачев и народният представител от ГЕРБ Кирил Калфин организират трансгранична кръгла маса на тема: \"Българо-македонските отношения: приоритети, общи перспективи и предизвикателства\". Събитието ще се състои тази събота, на 25 ноември, а домакин ще бъде областният център Кюстендил. Това съобщиха от пресцентъра на ПП ГЕРБ.\r\nВ кръглата маса специално участие ще вземат министърът на регионалното развитие и благоустройство Николай Нанков, зам.-министърът на външните работи Георг Георгиев, евродепутатът от ГЕРБ/ЕНП Андрей Новаков и Андрей Лепавцов - посланик на Република Македония в Брюксел. \r\nВъв форума ще участват още кметове на общини от България и Македония, народни представители, областни управители и представители на различни институции. \r\nЦелта на трансграничната кръгла маса е да бъдат поставени и обсъдени актуални въпроси и проблеми по темата. Акцент в срещата ще бъде и обмяната на опит и сътрудничество относно възможностите за общи проекти в условията на трансграничните региони. \r\nКръглата маса ще бъде затворена за медии. Брифингът с представители на медиите ще се проведе от 14:30 ч. във фоайето /ет. 2/ на Областна администрация – Кюстендил.", "date": "2017.11.23", "title": "Евродепутатът д-р Андрей Ковачев и народният представител Кирил Калфин организират кръгла маса на тема: \"Българо-македонските отношения: приоритети, общи перспективи и предизвикателства\""}
{"url": "http://www.focus-news.net/news/2017/11/23/2460107/prof-d-r-todor-kantardzhiev-sled-buma-na-hepatit-a-v-grad-rakovski-kmetat-vednaga-e-predpriel-merki-za-preventsiya-i-dori-sam-pravi-dezinfektsiya.html", "text": "След бума на хепатит А в град Раковски кметът веднага е предприел мерки за превенция и дори сам прави дезинфекция с хлорни препарати – евтино е, но просто трябва някой да върши работа. Това каза за Агенция „Фокус“ проф. д-р Тодор Кантарджиев - директор на Националния център за заразни и паразитни болести, във връзка с бума на хепатит А в град Раковски, където родители дори отказват да пускат децата си на училище и детска градина.\r\n„Искам да поздравя местните власти, че са взели необходимите мерки срещу разпространението на хепатит А, осигурявайки средства за изследване на урина, кръв и черен дроб. Горещо поздрави и специално на кмета, за когото днес разбрахме, че сам е предприел мерки за дезинфекция. Вазов го е казал най-добре: „С труд задружен всичко става, работа е нужна в нашата държава“. Просто някой трябва да поеме нещата в тая държава“, каза още той.\r\nПроф. Кантарджиев уточни, че симптомите на хепатит А са потъмняване на урината, общо неразположение и тежест в дясното подребрие. „Превенцията на заболяването е поддържане на чисти ръце, битова хигиена и там, където има единични случаи на хепатит А, да се извършва крайна дезинфекция“, обясни той и уточни, че това, което до 1995 г. се е правело от ХЕИ, РЗИ и други, сега вече се прави от местните власти.\r\n„Друго, което искам да подчертая дебело, е, че голяма част от случаите на болни деца са активно търсени от общопрактикуващите лекари по съвети на РЗИ. Те правят кръвни и чернодробни проби, както и изследвания на урината, тъй като това са първите показатели за инфекция с хепатит А. Голяма част от положителни случаи в Раковски е открита от хора, които са били в контакт с регистрираните първи случаи. Но вече огнището затихва и случаите намаляват“, каза още той.\r\nЦветилена СИМЕОНОВА", "date": "2017.11.23", "title": "Проф. д-р Тодор Кантарджиев: След бума на хепатит А в град Раковски кметът веднага е предприел мерки за превенция и дори сам прави дезинфекция"}
{"url": "http://www.focus-news.net/news/2017/11/23/2460108/ministerstvoto-na-turizma-nasarchava-razvitieto-na-novi-produkti-i-destinatsii-za-meditsinski-i-zdraven-turizam.html", "text": "Министерството на туризма ще продължи да насърчава устойчивото развитие на нови продукти и дестинации за медицински и здравен туризъм. Анализите сочат,  че тези видове услуги се разрастват на международния пазар с темп 15-20% годишно, а Световната организация по туризъм ги определя като най-динамичния сегмент в отрасъла. Това заяви зам.-министърът на туризма Ирена Георгиева при откриването на първата конференция „Медицински и здравен туризъм в България – състояние и възможности за развитие“, организирана от Министерството на туризма и Българския лекарски съюз, съобщиха от пресцентъра на министерството. \r\nЗам.-министър Георгиева подчерта, че СПА, уелнес и балнеотуризмът играят все по-важна роля при пътуванията и са водещи за развитието на българския здравен и медицински туризъм. СПА туризмът е позициониран на второ място у нас след културния сред специализираните видове. България предлага висококачествено обслужване от много добри професионалисти на конкурентни цени, като е сред държавите с най-голям брой болнични легла в Европа. Втори сме след Исландия по запаси от минерални води. В комплекс с лиманната кал, лечебния торф, многото билки и благоприятния климат те могат да участват в профилактиката и лечението на над 90% от най-масовите заболявания, плащани по клинични пътеки от европейските здравни каси и обхванати от пенсионните фондове, стана ясно от думите на Ирена Георгиева. \r\nС огромния си природен ресурс България дава сериозна заявка да се превърне в един от центровете на здравето в Европа по най-високите стандарти. Нашето внимание е насочено основно към потребители от Балканите, Източна и Западна Европа, но и към клиенти от далечни перспективни пазари, които привличаме с много доброто съотношение качество/цена на услугите. Според актуализираната Стратегия за устойчиво развитие на туризма в България с хоризонт 2030 г. 2/3 от практикуващите СПА и балнеотуризъм у нас чужденци са посещавали страната и преди, 84% намират България за привлекателна дестинация за този вид туризъм, а близо 60% изразяват пълна удовлетвореност от пребиваването си, посочи още Ирена Георгиева. Здравният туризъм е между приоритетните и ще бъде разработена стратегия за неговото развитие. Работим за активното присъствие на българските здравни курорти на изложения и в специализираните каталози на чуждите туроператори, поясни зам.-министърът.\r\nТя акцентира, че за тези усилия свидетелства и първата самостоятелна Наредба за условията и реда за сертифициране на \"балнеолечебен (медикъл СПА) център\", \"СПА център\", \"уелнес център\" и \"таласотерапевтичен център“ към Закона за туризма. С нормативния акт за първи път се въведоха минимални задължителни изисквания за тези обекти. \r\nВ момента разработваме балнео- и СПА дестинации за територията на България и вече над 30 общини са проявили интерес към инициативата. Те ще се съчетават и надграждат със създадените 8 културно-исторически дестинации и предложените за обсъждане 12 винено-кулинарни дестинации, обобщи тя. \r\nВ конференцията се включиха над 20 водещи имена в медицината и повече от 100 експерти от туризма и здравното обслужване от България, Австрия, Сърбия, Израел. Участва и д-р Галинка Павлова, зам.-председател на БЛС. Модератор на събитието бе здравният журналист Петър Галев от Credo Web.", "date": "2017.11.23", "title": "Министерството на туризма насърчава развитието на нови продукти и дестинации за медицински и здравен туризъм"}
{"url": "http://www.focus-news.net/news/2017/11/23/2460109/daily-sabah-es-ima-namerenie-da-vklyuchi-turtsiya-v-cheren-spisak-na-danachnite-ubezhishta.html", "text": "Европейският съюз има намерение да постави Турция в черния списък на данъчните убежища, евентуално през следващия месец, в ход, който може да влоши допълнително и без това напрегнатите отношения между Анкара и най-големия търговски блок, пише турското издание Daily Sabah, като се позовава на публикация в Bloomberg.\r\nРаботна група на ЕС, натоварена със задачата да наблюдава „некооперативните в данъчно отношение юрисдикции“ твърди, че турските ангажименти да преразгледа политиката си по отношение на прозрачността и премахването на някои данъчни облекчения, към момента „не са достатъчни“.\r\nВ случай, че Турция бъде включена към черния списък, това може да нанесе сериозно уронване на престижа на страната и да повиши напрежението над европейските компании, които искат да инвестират там.\r\nПотенциалното включване в списъка, за който са гласени още 36 държави, може да се случи заради натиска от страна на Германия над международните институции за ограничаване на финансовите потоци към Турция, най-вече на средствата от Европейската инвестиционна банка и Европейската банка за реконструкция и развитие.\r\nТурция евентуално може да избегне включването си в списъка, като се натовари с допълнителни ангажименти преди срещата на финансовите министри на страните-членки на ЕС, предвидена за следващия месец. Всяко решение за включване и изключване от списъка се взима изключително на политическо ниво, според участник в срещата.\r\nПревод и редакция:", "date": "2017.11.23", "title": "Daily Sabah: ЕС има намерение да включи Турция в черен списък на данъчните убежища"}
{"url": "http://www.focus-news.net/news/2017/11/23/2460110/zamestnik-kmetat-na-sofiya-dots-d-r-todor-chobanov-shte-privetstva-uchastnitsite-v-sastezanieto-evropeyskite-nagradi-po-predpriemachestvo.html", "text": "На 24 ноември от 11.00 часа заместник-кметът на София доц. д-р Тодор Чобанов ще приветства участниците в състезанието на Европейските награди по предприемачество (Европейското състезание по предприемачество). Това съобщиха от пресцентъра на Столична община. Всяка година „Младежки старт – Европейска мрежа за предприемачество“, част от която е сдружение Инициатива за обучение по предприемачество „Смарт Старт Европа“,  връчва награда за предприемачество - „Европейски млад предприемач на годината“. Наградата се дава в две категории: „Бизнес идея“ и „Реален пазар (бизнес план)“. \r\nСъстезанието е за учащи в двете категории: Най-добра бизнес идея и Най-добър бизнес план се провежда на различни места избрани измежду страните партньори. Домакини на Европейските награди за предприемачество досега са били: Виена (2008), Брюксел (2009), Берлин (2010), Виена (2011), Дъблин (2012), Брюксел (2013), Виена (2014), Будапеща (2015), Берлин (2016). Тази година състезанието се провежда в София за пръв път. \r\nСъбитието се провежда в Интер Експо Център.", "date": "2017.11.23", "title": "Заместник-кметът на София доц. д-р Тодор Чобанов ще приветства участниците в състезанието Европейските награди по предприемачество"}
{"url": "http://www.focus-news.net/news/2017/11/23/2460111/pernik-chitalishteto-v-selo-dragichevo-veche-e-s-iztsyalo-podnovena-pokrivna-konstruktsiya.html", "text": "Читалището в село Драгичево вече е с изцяло подновена покривна конструкция, направено е укрепване и е санирана цялата сграда. В това се увери кметът Вяра Церовска, нейният заместник Владислав Караилиев и главният инженер Богомил Алексов, които инспектираха обекта. На проверката присъства и кметът на населеното място Виктор Викторов. Това съобщиха от пресцентъра на Община Перник.\r\nКултурното средище в селото беше едно от пострадалите при земетресението през 2012 година. Средствата за ремонта и укрепването му са отпуснати от Междуведомствената комисия по възстановяване и подпомагане към Министерския съвет. \r\nОсвен реконструкции на сградата отвън са направени ремонтни дейности и изяло на помещенията в читалището. Обновена е залата, библиотеката и съблекалните, които използват самодейците. \r\nТази година НЧ „Пробуда“ навърши 95 години от неговото основаване. Там репетират над 50 самодейци в танцови и музикални състави.", "date": "2017.11.23", "title": "Перник: Читалището в село Драгичево вече е с изцяло подновена покривна конструкция"}
{"url": "http://www.focus-news.net/news/2017/11/23/2460112/inzh-doncho-atanasov-v-ramkite-na-drugata-sedmitsa-zapochva-remont-na-uchastak-ot-am-trakiya-v-lyavoto-platno-ot-paten-vazel-stara-zagora-do-sofiya.html", "text": "В рамките на другата седмица започва ремонт на участък от АМ \"Тракия\" в лявото платно от пътен възел \"Стара Загора\" до София. Това съобщи пред журналисти в Карлово инж. Дончо Атанасов, председател на Агенция \"Пътна инфраструктура\", предаде репортер на Радио \"Фокус\" - Пловдив. По думите му това ще бъде един опитен участък преди цялостния ремонт на \"Тракия\". Ще бъде ремонтиран участък от около 500 м. Ще се види как ще издържи пътното платно през зимата и напролет, в зависимост от осигурения финансов ресурс ще започне ремонтът на АМ\"Тракия\".  Атанасов припомни, че вчера са били осигурени от МС около 50 млн. лева за ремонт на общинската пътна мрежа. По-рано са били отпуснати още 60 млн. лева. Така осигурените средства за тази мрежа са в размер на 110 млн. лева.\r\nИнж. Дончо Атанасов, областният управител на Пловдив Здравко Атанасов и кметът на Карлово д-р Емил Кабаиванов инспектираха строителството на пътя Баня - Карлово. \r\nЦветана ТОНЧЕВА", "date": "2017.11.23", "title": "Инж. Дончо Атанасов: В рамките на другата седмица започва ремонт на участък от АМ \"Тракия\" в лявото платно от пътен възел \"Стара Загора\" до София"}
{"url": "http://www.focus-news.net/news/2017/11/23/2460113/evropeyskata-komisiya-predstavyane-i-diskusiya-za-godishniya-obzor-na-obrazovanieto-i-obuchenieto.html", "text": "Обзорът за образованието и обучението за 2017 г. ще бъде официално представен на партньорска среща в София. \r\nСъбитието ще бъде открито от ръководителя на Представителството на Европейската комисия в България Огнян Златев и заместник-министъра на образованието и науката Деница Сачева. \r\nПредставянето на Обзора ще направи Стефан Херманс, Директор на Дирекция \"Политическа стратегия и анализ\" към Генерална дирекция \"Образование, младеж, спорт и култура\" на Европейската комисия. \r\nНачалото на срещата ще бъде дадено на 24 ноември 2017г. (петък) от 9:00ч в Зала \"Триадица II\" на Гранд Хотел София, ул. Гурко 1 \r\nКонтекст: \r\nОбзорът на образованието и обучението се изготвя всяка година от ЕК. В него се анализират основните предизвикателства пред европейските образователни системи и се представят политики, благодарение на които тези системи могат да се адаптират по-добре към обществените нужди и нуждите на пазара на труда. \r\nДокладът за България в рамките на обзора можете да намерите тук \r\nОтдел \"Преса и медии\" \r\nПредставителство на ЕК в България", "date": "2017.11.23", "title": "Европейската комисия: Представяне и дискусия за годишния Обзор на образованието и обучението"}
{"url": "http://www.focus-news.net/news/2017/11/23/2460114/varna-sabrani-sa-novi-dokazatelstvata-po-deloto-sreshtu-reshenieto-na-obshtinski-savet-suvorovo-za-provezhdaneto-na-mesten-referendum-za-izgrazhdaneto-na-depo-za-neopasni-otpadatsi.html", "text": "Административният съд във Варна проведе заседание по делото по жалба на Стоян Пасев – областен управител на Варна срещу решение №10-95/29.06.2017 год. на общински съвет Суворово, относно провеждането на местен референдум с въпрос: „Подкрепяте ли местните власти да не допуснат изграждането на депо за неопасни отпадъци, генерирани от дейността на „Девен“ АД и рекултивация на ПИ 006167 по КАС на земеделските земи в землището на с. Чернево“. Това съобщиха от пресцентъра на Административен съд-Варна. За съвместно разглеждане, в образуваното съдебноадминистративно производство, е приет и протестът на Варненска окръжна прокуратура срещу цитираното по-горе решение на Общински съвет-Суворово. В открито заседание по делото са събрани нови доказателствата и е предоставена възможност на страните да представят по  делото нови такива в 7-дневен срок. Направено е искане от Инициативния комитет и Община Суворово за съдебно-техническа експертиза от вещо лице, със задача да бъде отговорено на въпроса: Преминава ли през имота, предвиден за депо за отпадъци на „Солвей соди“ АД ,  р. Хамам дере и засяга ли въпросното депо коритото на реката? Представителят на „Солвей соди“ АД изрази готовност да представи доказателства относно границите на депото за отпадъци. Тричленният съдебен състав ще обсъди на закрито заседание допълнително депозираните доказателства, както и тези които ще бъдат представени от „Солвей соди“ АД  и ще се произнесе по допустимостта и основателността на искането за експертиза, както и за формулировката на  задачата на вещото лице.\r\nСледващото заседание по делото е на 1 февруари 2018 г. от 15.00 ч.", "date": "2017.11.23", "title": "Варна: Събрани са нови доказателствата по делото срещу решението на Общински съвет-Суворово за провеждането на местен референдум за изграждането на депо за неопасни отпадъци"}
{"url": "http://www.focus-news.net/news/2017/11/23/2460115/radmila-shekerinska-ministar-na-otbranata-na-r-makedoniya-nay-vazhna-e-politicheskata-volya-da-se-uchim-ot-drugite-i-da-gradim-partnyorstvo-sas-sasedite.html", "text": "Договорът за приятелство и добросъседство между България и Македония, подписан на 1 август, е изключително важен в областта на отбраната. Това каза специално за Агенция и Радио „Фокус“ Радмила Шекеринска, министър на отбраната на Македония. „С всичко, което се случи след това в отношенията между България и Македония, показахме, че договорите не са само лист хартия, а знак за политическа воля да работим по-добре заедно“, каза още министър Шекеринска. Тя добави, че с българския военен министър Красимир Каракачанов веднъж вече са подписали споразумение в София, а днес е направено това и в Струмица. „Конкретно споразумението се отнася за механици, които работят по ремонти на танкове, и които са много потребни като кадър в Македония. Но най-важното е политическата воля да се учим от другите и да градим партньорство със съседите“, подчерта Шекеринска. \r\nЛивия НИНОВА", "date": "2017.11.23", "title": "Радмила Шекеринска, министър на отбраната на Р Македония: Най-важна е политическата воля да се учим от другите и да градим партньорство със съседите"}
{"url": "http://www.focus-news.net/news/2017/11/23/2460116/tass-ruskoto-mvnr-obyavi-che-saobshtenieto-za-namerenieto-na-sasht-da-ostavi-voyska-v-siriya-predizvikva-vaprosi.html", "text": "Съобщението за намерението на Вашингтон да не извежда войските си от Сирия след победата над „Ислямска държава“ предизвиква много въпроси в Москва, тъй като подобно поведение на САЩ напомня на окупация. Това заяви в четвъртък пред журналисти официалният представител на Министерството на външните работи на Русия Мария Захарова, цитирана от ТАСС.\r\n„Обърнахме внимание на статия в The Washington Post от 22 ноември, в която с позоваване на анонимни източници от американската администрация се твърди, че властите на САЩ не планират да извеждат своите войски от Сирия след разгрома на „Ислямска държава“, а освен това имат намерение да учредят нова власт в северните части на страната“, заяви Захарова. „Подобни заявления предизвикват сериозни въпроси за истинските цели на разполагането на американски въоръжени сили в Сирия“.\r\nТя обърна внимание и на нелегитимността на присъствието на САЩ в Сирия. „Те правят това не просто без наличието на съответстващо разрешение или призив от страна на официален Дамаск, те го правят въпреки волята на законното сирийско правителство. Фактически те се държат по начин много близък до понятието окупация“, поясни руският дипломат.\r\n„Особено безпокойство предизвикват плановете за създаване в райони на Сирия на някакви самостоятелни властови органи, които няма да се подчиняват на Дамаск. Това се прави без съгласието на местните жители и ми се иска да подчертая още веднъж, че това е път към разделянето на страната“, отбеляза Захарова.\r\nПревод и редакция:", "date": "2017.11.23", "title": "ТАСС: Руското МВнР обяви, че съобщението за намерението на САЩ да остави войска в Сирия предизвиква въпроси"}
{"url": "http://www.focus-news.net/news/2017/11/23/2460117/inzh-doncho-atanasov-api-do-10-15-dekemvri-shte-bade-zavarshen-osnovniyat-remont-na-patya-karlovo-banya.html", "text": "До 10 - 15 декември ще бъде завършен основният ремонт на пътя Карлово - Баня. Това съобщи пред журналисти инж. Дончо Атанасов, председател на УС на Агенция \"Пътна инфраструктура\" (АПИ), след инспекция на строителните дейности в участъка, предаде репортер на Радио \"Фокус\"-Пловдив. По мнението му строителните дейности се изпълняват в срок и при добри метеорологични условия за Коледа карловци ще могат се радват на един прекрасен път.  \r\nИнж. Атанасов припомни, че необходимостта за ремонт на този участък е от 2009 година и досега не е била намерена възможност за рехабилитирането му. Той апелира към шофьорите да карат внимателно след ремонта на пътя. \"Опитът показва, че където е пътят е лош,  няма тежки пътнотранспортни произшествия, където е направен, започват тежките произшествия с фатален край\", каза инж. Атанасов. \r\nТой добави, че ремонтът на този път струва около 6 млн. лева с ДДС. Отсечката е дълга 9.200 км. Инж. Атанасов добави, че ще бъде направено и кръговото кръстовище на изхода на Карлово в посока Сопот, като се очаква това да стане всеки момент. Там ще бъдат вложени около 700 000 лева. \"Така че, до 1-2 години пътищата в Карлово ще бъдат в прекрасно състояние\", заяви инж. Атанасов.  По думите му за превантивен ремонт на път I-6 ще се търсят допълнително средства до 2019 година и най-вероятно той ще се реализира поетапно. \r\nАпел към шофьорите за безопасно шофиране отправиха и областният управител Здравко Димитров, както и кметът на Карлово д-р Емил Кабаиванов.\r\nЦветана ТОНЧЕВА", "date": "2017.11.23", "title": "Инж. Дончо Атанасов, АПИ: До 10 - 15 декември ще бъде завършен основният ремонт на пътя Карлово - Баня"}
{"url": "http://www.focus-news.net/news/2017/11/23/2460118/voa-nay-malko-osem-dushi-sa-zaginali-sled-samoubiystven-atentat-v-afganistan.html", "text": "Самоубийствен атентатор се взриви в източната част на Афганистан, в резултат от което загинаха най-малко осем души, а още 16 получиха наранявания, предава The Voice of America.\r\nМестните власти съобщиха, че експлозията в Джалалабад, столица на провинция Нангарар, се е случила пред резиденцията на бивш полицейски командир. Жертвите са поддръжници на командира, които са искали преназначаването му. \r\nКъм момента никой не е поел отговорността за нападението.\r\nПревод и редакция:", "date": "2017.11.23", "title": "VOA: Най-малко осем души са загинали след самоубийствен атентат в Афганистан"}
{"url": "http://www.focus-news.net/news/2017/11/23/2460119/plovdiv-obshtina-asenovgrad-obyavyava-peti-natsionalen-poetichen-konkurs-za-lyubovna-lirika-nazdravitsa-za-lyubovta.html", "text": "Община Асеновград обявява Пети национален поетичен конкурс за любовна лирика „Наздравица за любовта”. Това съобщиха за Радио „Фокус“ – Пловдив от отдел „Връзки с обществеността“ на Общината. Конкурсът е част от събитията, съпътстващи традиционния конкурс „Най-добро домашно вино”. „Наздравица за любовта” е продължител на богатите литературни традиции на творците от Асеновград. Финансира се и се организира от Община Асеновград. Тема на конкурса е опияняващата като лудо вино любов. Той е анонимен, като в него могат да участват автори от цялата страна, навършили 18 години. \r\nВсеки участник може да представи до 3 стихотворения. Творбите трябва да бъдат предоставени на хартиен носител, копирани в 3 екземпляра, неподписани и без обозначение на авторство под каквато и да било форма, поставени в голям пощенски плик. Творците от Асеновград следва да приложат 4 екземпляра, за да участват в общата класация и в селекция за „Най-добър автор на Асеновград”. Важно условия за участие в конкурса е попълването декларация за авторство по образец. В по-малък ненадписан запечатан плик трябва да се приложи тази декларация заедно с посочени личните данни на участника – три имена, адрес, дата на раждане, телефон за връзка и имейл. Представените творби и декларацията задължително трябва да бъдат написани на компютър или на пишеща машина, да са на български език и непубликувани в печатни или интернет издания към момента на обявяване на конкурса, тоест с които кандидатът не е участвал в други подобни конкурси. Срокът за изпращане на творбите е до 12-ти януари 2018 година на адрес – гр. Асеновград 4230, Община Асеновград, площад „Акад. Николай Хайтов” № 9, направление „Култура”. Резултатите от конкурса ще бъдат публикувани в сайта на Община Асеновград. Официалното обявяване на наградените творби ще се състои на 29 януари от 17.30 часа в Градската библиотека „Паисий Хилендарски”.\r\nОт пресцентъра на Общината съобщиха още, че творбите ще бъдат оценявани от тричленно жури. Предвидени са три награди – за първо място – 500 лв., за второ – 400 лв. и за трето място – 300 лв. Предвидени са две поощрения по 100 лв., както и награда за най-успешно представил се поет от Асеновград – 200 лв.\r\nТони МИХАЙЛОВ", "date": "2017.11.23", "title": "Пловдив: Община Асеновград обявява Пети национален поетичен конкурс за любовна лирика „Наздравица за любовта”"}
{"url": "http://www.focus-news.net/news/2017/11/23/2460120/varna-dvizhenieto-po-avtomagistrala-cherno-more-v-posoka-yug-shte-bade-vremenno-ogranicheno-zaradi-katastrofa-v-uchastak-koyto-v-momenta-se-remontira.html", "text": "Движението по автомагистрала \"Черно море\" в посока юг ще бъде временно ограничено заради катастрофа в участък, който в момента се ремонтира. Това съобщиха от ОДМВР - Варна. Автомобилният поток се пренасочва през кв. \"Аспарухово\" и стария път за Бургас. Тези мерки се налагат поради възникнало пътно произшествие с материални щети в участък, който в момента се ремонтира, уточниха от полицията.", "date": "2017.11.23", "title": "Варна: Движението по автомагистрала \"Черно море\" в посока юг ще бъде временно ограничено заради катастрофа в участък, който в момента се ремонтира"}
{"url": "http://www.focus-news.net/news/2017/11/23/2460121/ria-novosti-baltiyskite-strani-reshiha-da-voyuvat-sreshtu-islyamska-darzhava.html", "text": "Естония, Латвия и Литва имат намерение да се борят с терористичната групировка „Ислямска държава“ в Близкия Изток. Това съобщи командващият Въоръжените сили на Литва генерал-лейтенант Витаутас Жукаускас, предава РИА Новости.\r\nСпоред думите на военачалника, по-рано е разглеждан вариант за формирането на общо съединение за изпълнение на спецоперации, но сега страните обсъждат и други видове на сътрудничество.\r\n„Отначало имаше идея за създаването на общ ескадрон, но сега плановете малко се измениха. Така или иначе ще има общо подразделение“, заяви Жукаускас.\r\nМинистърът на отбраната на Литва Раймундас Кароблис на свой ред отбеляза, че към съвместното подразделение на силите за специални операции ще се присъединят Литва и Латвия, а Естония ще предостави други мощности. Отправянето на частта в Ирак е планирано за началото на следващата година.\r\nПревод и редакция:", "date": "2017.11.23", "title": "РИА Новости: Балтийските страни решиха да воюват срещу „Ислямска държава“"}
{"url": "http://www.focus-news.net/news/2017/11/23/2460122/veliko-tarnovo-v-svishtov-otvori-vrati-sotsialno-konsultativen-tsentar-razkrivasht-inovativna-sotsialna-usluga.html", "text": "Социално-консултативен център откриха в Свищов. Той ще предоставя на жителите на общината иновативна социална услуга, предлагаща социализация и подкрепа на лица с увреждания, и техните семейства, съобщиха от пресцентъра на Общината. Новият център е част от проект „Правото на труд – право за достоен живот“, който се реализира по Оперативна програма „Развитие на човешките ресурси“. Изпълнението му стартира на 1 май 2017 година и съгласно договора, Общината получи 100% безвъзмездна финансова помощ в размер на 324 166.08 лв., за неговото реализиране.\r\nНа официалното откриване днес, ръководителят на проекта Ася Михайлова представи своя екип и благодари на общинското ръководство за подкрепата при реализирането на проекта. С няколко думи тя презентира дейностите по проекта, като обясни, че той надгражда и доразвива мрежата от социални услуги в Община Свищов, с разкриването на нови услуги: „Социално-консултативен център“ (СКЦ) и „Социален асистент“(СА), които са интегрирани и взаимно обвързани, и обхващат всички населени места заедно с общинския център, включвайки и мобилни услуги.\r\nЛентата на новия център прерязаха кметът Генчо Генчев и зам.-кметът Анелия Димитрова, които приветстваха активността на социалните институции в Общината и пожелаха успех на иновативното начинание. На събитието присъстваха председателят на местния парламент д-р Кристиян Кирилов, ръководителят на общинска служба «Социални дейности» Анелия Димитрова, директори на социални институции и потребители. Четвъртокласничките Аделина и Сияна от СУ „Николай Катранов“, облечени в български народни носии, придадоха допълнителна празничност на тържествената част по откриването.\r\nВ новооткрития център, ръководителят на проекта Ася Михайлова представи тримата специалисти: 1 психолог и 2 социални работници, които ще осъществяват дейността на Социално-консултативния център и запозна по-подробно присъстващите с иновативната социална услуга. Тя подчерта, че Центърът вече приема заявления, от страна на заинтересованите лица, за включване в дейностите по нея.", "date": "2017.11.23", "title": "Велико Търново: В Свищов отвори врати Социално-консултативен център, разкриващ иновативна социална услуга"}
{"url": "http://www.focus-news.net/news/2017/11/23/2460123/ministrite-na-vatreshnite-raboti-na-balgariya-valentin-radev-i-na-makedoniya-oliver-spasovski-obsadiha-uskoryavane-na-otkrivaneto-na-gkpp-klepalo.html", "text": "Министърът на вътрешните работи, Валентин Радев участва в заседанието между правителствата на Република България и Република Македония, по време на което беше подписано Споразумение за сътрудничество в областта на защитата при бедствия. На двустранна среща министър Радев и македонският заместник министър-председател и министър на вътрешните работи, Оливер Спасовски, обсъдиха сътрудничеството между двете страни в областта на вътрешните работи с акцент върху борбата с тероризма и нелегалната миграция. Това съобщиха от пресцентъра на Министерството на вътрешните работи. Двете страни потвърдиха готовността си да засилят сътрудничеството си във всички области от двустранен интерес. Между тях е и ускоряване на откриването на ГКПП \"Клепало\". \r\nБългария, от своя страна, ще подпомогне македонските власти в процеса на евроинтеграция. Македония се ангажира да подкрепи българската кандидатура за Генерален директор на Центъра за правоприлагане в Югоизточна Европа SELEC", "date": "2017.11.23", "title": "Министрите на вътрешните работи на България Валентин Радев и на Македония Оливер Спасовски обсъдиха ускоряване на откриването на ГКПП \"Клепало\""}
{"url": "http://www.focus-news.net/news/2017/11/23/2460124/balgarskiyat-regionalen-ministar-nikolay-nankov-i-ministarat-na-mestnoto-samoupravlenie-na-makedoniya-suheyl-fazliu-otkriha-remontiranata-otsechka-na-patya-starchevo-karnalovo-parvomay.html", "text": "Регионалният министър на България Николай Нанков и министърът на местното самоуправление на Македония Сухейл Фазлиу откриха ремонтираната отсечка на пътя Старчево – Кърналово – Първомай, предаде репортер на Радио „Фокус“ – Пирин. Официалната церемония започна с литургия на свещеници от Петрич, след което бе извършено и освещаване на пътната отсечка. Гости на събитието бяха заместник-министърът на регионалното развитие и благоустройството Деница Николова, областният управител на Благоевград Бисер Михайлов, кметът на Петрич Димитър Бръчков, заедно със заместник-кметове на общината, народният представител от ГЕРБ – Петрич Георги Динев, представители на Агенция „Пътна инфраструктура“ и много жители от близките села. Стойността на ремонтните дейности е над 8 млн. лв., които са осигурени от бюджета на Агенция „Пътна инфраструктура“ за текущ ремонт и поддържане. За постигането на максимална безопасност на пътя е положена маркировка, пътни знаци и ограничителни системи за близо 730 хил. лв. Третокласният път III-1084 Старчево – Кърналово – Първомай преминава през селата Старчево, Кърналово, Михнево, Кавракирово, Първомай и е единствената пътна връзка за тези населени места, в които живеят над 10 хил. души. Пътят е важно направление към Граничен пункт „Златарево“ и е основна връзка с най-голямата зеленчукова борса в област Благоевград, която реализира продукцията на местни производители и се посещава и от гърци, македонци и сърби.\r\nЛивия НИНОВА", "date": "2017.11.23", "title": "Българският регионален министър Николай Нанков и министърът на местното самоуправление на Македония Сухейл Фазлиу откриха ремонтираната отсечка на пътя Старчево-Кърналово-Първомай"}
{"url": "http://www.focus-news.net/news/2017/11/23/2460125/kmetat-na-sofiya-yordanka-fandakova-shte-vrachi-nagradi-v-sportniya-praznik-na-88-mo-uchilishte-dimitar-popnikolov-v-kv-ovcha-kupel.html", "text": "На 24 ноември от 14.30 часа кметът на София Йорданка Фандъкова ще връчи награди в спортния празник на 88-мо училище „Димитър Попниколов“ в кв. „Овча купел“. Това съобщиха от пресцентъра на Столична община. В училището се организира спортен празник по плуване с участието на деца от 1 до 7 клас. \r\nПлувният басейн и спортна зала в училището, което се намира на ул. „Димитър Попниколов” №7, бе изграден през 2015г.", "date": "2017.11.23", "title": "Кметът на София Йорданка Фандъкова ще връчи награди в спортния празник на 88-мо училище „Димитър Попниколов“ в кв. „Овча купел“"}
{"url": "http://www.focus-news.net/news/2017/11/23/2460126/reuters-italianskoto-dvizhenie-5-zvezdi-uspokoi-emanyuel-makron-che-ne-predstavlyava-zaplaha-za-es.html", "text": "Италианското популистко движение „5-Звезди“ успокои френския президент Еманюел Макрон, че не представлява заплаха за Европейския съюз и че иска да махне от себе си етикета „популисти“, предава Reuters.\r\nЛидерът на движението Луиджи ди Майо, чиято партия е начело в социологическите проучвания за предстоящите през 2018 година парламентарни избори в Италия, написа отворено писмо до Макрон, след като френският лидер изрази загрижеността си от издигането на анти-системните партии в Италия.\r\n„Сигурен съм, че когато се опознаем по добре, ще осъзнаете, че нашето движение не само не е заплаха, но и култивира най-добрите решения за много от европейските проблеми“, обяви ди Майо чрез писмото, което бе публикувано в блога на движението му.\r\nИталианските медии разкриха тази седмица, че Макрон е казал на бившия италиански премиер Матео Ренци, че е притеснен от популярността на движението „5-Звезди“ и „Северната лига“, които се родеят с френския „Национален фронт“.\r\nДвижението е съюзник с „Партията на независимостта на Обединеното кралство“(ЮКИП) в Европейския парламент, но напоследък се опитва да се дистанцира от евроскептичните партии в Съюза.\r\nДи Майо, 31-годишен, пое лидерството на партията от комедианта Бепе Грило и заяви, че споделя желанието на Макрон за „ремонт“ на Европа.\r\n„Те мързеливо ни наричат популисти, без да знаят какво означава това, докато в действителност ние сме... близко до хората, които искат повече възвръщаемост от усилията си и роля в промяната на страната ни“, заяви той.\r\nПревод и редакция:", "date": "2017.11.23", "title": "Reuters: Италианското движение „5-Звезди“ успокои Еманюел Макрон, че не представлява заплаха за ЕС"}
{"url": "http://www.focus-news.net/news/2017/11/23/2460127/pazardzhik-pri-izklyuchitelno-slab-obshtestven-interes-premina-protestat-sreshtu-upravlenieto-na-obshtinata.html", "text": "При изключително слаб обществен интерес премина протестът срещу управлението на Община Пазарджик, предаде репортер на Радио \"Фокус\"-Пазарджик. Не повече от 15 души се отзоваха в 16.00 часа на пешеходната зона пред сградата на Общината. Сред тях бяха основно организаторите и няколко майки с колички. Протестиращите изложиха публично основните въпроси, на които търсят отговор, а именно тези, свързани с ремонта на булевард „Александър Стамболийски“ - защо цените във фактурата за ремонта са два пъти по-високи от пазарните и как е избрана фирмата-изпълнител, след като предлага такива цени. Бе поставен и въпросът за сметището край Пазарджик, което още не е въведено в експлоатация, въпреки че официално бе открито в присъствието на премиера Бойко Борисов. Протестиращите отбелязаха че протестът им няма политически характер, а е гражданска инициатива.\r\nАлбена ЖИЛЕКОВА", "date": "2017.11.23", "title": "Пазарджик: При изключително слаб обществен интерес премина протестът срещу управлението на Общината"}
{"url": "http://www.focus-news.net/news/2017/11/23/2460128/kyustendil-obshtinskiyat-savet-shte-razgleda-predlozhenie-za-izmenenie-v-taksite-za-detska-gradina-za-opredeleni-kategorii-roditeli.html", "text": "Общинският съвет в Кюстендил ще разгледа предложение за изменение в таксите за детска градина за определени категории родители. Това съобщи на пресконференция председателят на Общински съвет – Кюстендил Михаела Крумова, предаде репортер на Радио „Фокус” – Кюстендил. Заседанието на общинските съветници е насрочено за 30 ноември, от 14.00 часа в залата на сградата на Община Кюстендил. В дневния ред са включени 28 докладни записки. Ще бъдат предложени на гласуване приемане на промени в Наредбата за определяне и администриране на местните такси и цени на услуги на територията на Община Кюстендил. Целта е изменение на чл. 38 от наредбата. Таксата от 98 лева ще се плаща в размер на 25% за деца, на които поне един от родителите е редовен студент, деца неприпознати от бащата, деца чиито родители са с най-малко 70% нетрудоспособност.\r\nВенцеслав ИЛЧЕВ", "date": "2017.11.23", "title": "Кюстендил: Общинският съвет ще разгледа предложение за изменение в таксите за детска градина за определени категории родители"}
{"url": "http://www.focus-news.net/news/2017/11/23/2460129/glavniyat-sekretar-na-mvr-glaven-komisar-mladen-marinov-se-sreshtna-s-direktori-na-frenski-politseyski-strukturi.html", "text": "В рамките на визитата във Франция главният секретар на МВР и придружаващите го директори на ГД “Национална полиция“, на ГД “Гранична полиция“ и на СДВР проведоха срещи с ръководители на различни полицейски структури във Франция. Темите на разговорите на българските полицейски ръководители с френските им колеги бяха свързани с оценката и перспективите на двустранното сътрудничество, охраната на границите и борба с нелегалната миграция, борба с тероризма и превенция на радикализацията. Това съобщиха от пресцентъра на МВР.\r\nВ рамките на разговора с генералния директор на Националната полиция префект Ерик Морван бе отчетено изграденото много добро експертно и оперативно взаимодействие между полицейските служби на България и Франция има, както и ролята на акредитираните офицери за връзка в София и в Париж. Висшите полицейски ръководители на двете страни оцениха високото ниво оперативното сътрудничество и изтъкнаха голямото значение на бързия и директен обмен на информация. Посочено бе, че ежегодно се реализират успешни съвместни операции на територията на двете страни, като основните области на взаимодействие са борбата с мрежите за трафик на хора (особено с цел сексуална експлоатация), противодействието на трафика на наркотици, злоупотребите с кредитни и банкови карти, фалшифицирането на евро, борбата срещу киберпрестъпленията. Акценти по време на срещата бяха мерките за противодействие на тероризма и активизирането на обмена на информация, борбата срещу фалшифицирането на документи за самоличност. Младен Маринов и Ерик Морван разговаряха за възможността за споделяне на добри практики и опит между СОБТ и Групата за намеса на Националната полиция  на Франция RAID. Българската делегация посети изложението  на международното търговско изложение в областта на системите за охрана и вътрешна сигурност  МILIPOL.   \r\nНа среща с директора на Централната дирекция на граничната полиция главен комисар Фернан Гонтие бяха обсъдени актуални въпроси, свързана с охраната на границите и противодействието на нелегалната миграция.   \r\nБългарските полицейски началници посетиха базата на елитния отряд за намеса на Националната полиция и разговаряха с ръководителя на отряда  главен комисар Жан-Батист Дюлион, който представи работата, въоръжението и екипировката на служителите.   \r\nВ Центъра по обществена сигурност се състоя срещата на директора на ГДНП главен комисар Христо Терзийски с Паскал Лал, директор на Централната дирекция по обществена сигурност -  структура, която следи и за опазването на обществения ред и за трафика по пътищата. Тя разполага с единен център за обработка на нарушенията, който се намира в Рен. Сред акцентите в разговора на двамата ръководители бяха съвместните действия между полицията и армията в опазването на обществения ред в случаи на кризи както и организацията на  работата на Центъра. Терзийски и Лал обсъдиха и резултатите от предприетите във Франция мерки за предотвратяване на тежки пътни инциденти и намаляване на жертвите.  \r\nГлавният секретарна МВР Младен Маринов проведе среща и с главен комисар Софи Ат, директор на международното сътрудничество в МВР на Франция.", "date": "2017.11.23", "title": "Главният секретар на МВР главен комисар Младен Маринов се срещна с директори на френски полицейски структури"}
{"url": "http://www.focus-news.net/news/2017/11/23/2460130/kyustendil-predpriemat-se-merki-otnosno-barzoto-usvoyavane-na-zasegnatata-ot-varhov-koroyad-darvesina-v-rayona.html", "text": "Предприемат се мерки относно бързото усвояване на засегнатата от върхов корояд дървесина в района на Кюстендил. Това каза на пресконференция председателят на Общински съвет – Кюстендил Михаела Крумова, предаде репортер на Радио „Фокус” – Кюстендил. Мерките са насочени за ускореното усвояване на повредената от корояд дървесина с цел ограничаване щетите от вредителя в общинските гори. Те трябва да бъдат одобрени на предстоящото заседание на Общински съвет – Кюстендил на 30 ноември.  \r\n„Ще  се обследват всички общински горски територии,за да се установят засегнатите иглолистни дървета от интензивно съхнене, вследствие климатичните промени”, каза Михаела Крумова. Предстои създаване на организация за сигнализиране на установените  площи, засегнати от корояд и оформяне на необходимите документи за издаване на позволителни за сеч и извеждане на необходимите санитарни и принудителни сечи с крайни срокове в рамките на издадените от Регионала дирекция по горите – Кюстендил предписания.\r\nВенцеслав ИЛЧЕВ", "date": "2017.11.23", "title": "Кюстендил: Предприемат се мерки относно бързото усвояване на засегнатата от върхов корояд дървесина в района"}
{"url": "http://www.focus-news.net/news/2017/11/23/2460131/prezidentat-rumen-radev-se-sreshtna-s-negovo-sveteyshestvo-balgarskiya-patriarh-neofit.html", "text": "Българската държава и Българската православна църква са единни в желанието си за развитието и задълбочаването на отношенията между България и Република Македония. Това беше общата позиция на президента Румен Радев и на Негово Светейшество Българския патриарх Неофит, които проведоха среща днес, по инициатива на президента, съобщиха от прессекретариата на държавния глава.   \r\nПо време на срещата беше подчертано важното значение на подписания двустранен Договор за приятелство, добросъседство и сътрудничество между Република България и Република Македония, който укрепва взаимното доверие, насърчава развитието на двустранните отношения и представлява положителна стъпка в процеса на европейска интеграция на Република Македония. Отбелязана бе и духовната родственост на България и Република Македония.  \r\nПатриарх Неофит запозна държавния глава с внесеното в Канцеларията на Светия Синод писмо от Македонската православна църква, с което се призовава за възстановяване на евхаристийното единство на БПЦ „с възобновената Охридска архиепископия в лицето на МПЦ“ и го увери в добрата воля от страна на Българската патриаршия да се търсят пътища за неговото благополучно разрешаване. Този въпрос предстои да бъде разгледан на заседание на Св. Синод на БПЦ, като темата за автокефалността на Македонската православна църква ще бъде обсъдена и с останалите поместни православни църкви.", "date": "2017.11.23", "title": "Президентът Румен Радев се срещна с Негово Светейшество Българския патриарх Неофит"}
{"url": "http://www.focus-news.net/news/2017/11/23/2460132/pazardzhik-vazstanoveno-e-dvizhenieto-v-izprevarvashtata-lenta-v-posoka-burgas-na-am-trakiya-ot-km-88-do-km-89.html", "text": "Възстановено е движението в изпреварващата лента в посока Бургас на АМ \"Тракия\" от км 88 до км 89. Това съобщиха от пресцентъра на Агенция \"Пътна инфраструктура\".", "date": "2017.11.23", "title": "Пазарджик: Възстановено е движението в изпреварващата лента в посока Бургас на АМ \"Тракия\" от км 88 до км 89"}
{"url": "http://www.focus-news.net/news/2017/11/23/2460133/donald-tramp-amerika-tryabva-da-e-blagodarna-za-postizheniyata-na-administratsiyata-mi.html", "text": "Президентът на САЩ Доналд Тръмп прекара сутринта(в България – късния следобед - вечерта) на четвъртък пишейки съобщения в социалната мрежа „Туитър“. Той вярва, че през тази година американците трябва да са благодарни за постиженията на администрацията му, която е успяла да укрепи икономиката и да „намали рекордно“ бюрократичните регулации, предава американската новинарска телевизия Fox News.\r\nТой съобщи на последователите си в Туитър, че „страната им е започнала да се представя много добре“ и отново повтори обещанието си да построи стена на границата между САЩ и Мексико.\r\n„Честит Ден на благодарността, вашата страна започна да се представя много добре. Работните места се завръщат, отбелязват се най-високите нива във фондовата борса за всички времена, военните ни стават наистина мощни, ще построим СТЕНАТА, Службата за ветераните вече се грижи за тях, страхотен Върховен съд, рекордно намаляване на бюрократичните регулации, най-ниската безработица от 17 години...!“, написа американският лидер в „Туитър“.\r\nОсвен това, той проведе видеоконференция с американските войници, разположени из целия свят. Тръмп им каза, че печелят крупни победи под наблюдението му. Той заяви пред военнослужещите, че в последните месеци е регистриран по-голям прогрес в борбата с талибаните в Афганистан и „Ислямска държава“, отколкото през целия период на предишната администрация.\r\nПревод и редакция:", "date": "2017.11.23", "title": "Доналд Тръмп: Америка трябва да е благодарна за постиженията на администрацията ми"}
{"url": "http://www.focus-news.net/news/2017/11/23/2460134/kyustendil-obshtinata-shte-otdade-na-kontsesiya-mikroyazovira-v-kv-varteshevo.html", "text": "Община Кюстендил ще отдаде на концесия микроязовира в кв. „Въртешево” в Кюстендил. Това съобщи на пресконференция председателят на Общински съвет – Кюстендил Михаела Крумова, предаде репортер на Радио „Фокус” – Кюстендил. По думите й на обявената процедура за отдаване на концесия се е явила една фирма, която ще стопанисва водоема, ако общинските съветници вземат решение и одобрят договора. Срокът за концесия е 35 години, а планираните инвестиции в програмата, разработена съгласно Общински съвет, е в размер на 128 800 лева, при определена инвестиция 68 030 лева без ДДС. В същото време ще бъде прекратена процедурата по отдаване на концесия на микроязовир в село Граница, за която не се е явил желаещ.\r\nВенцеслав ИЛЧЕВ", "date": "2017.11.23", "title": "Кюстендил: Общината ще отдаде на концесия микроязовира в кв. „Въртешево”"}
{"url": "http://www.focus-news.net/news/2017/11/23/2460135/pregled-na-mezhdunarodnite-novini-do-18-chasa-agentsiya-fokus.html", "text": "Председателят на Европейската комисия Жан-Клод Юнкер заяви, че ще се види през следващите няколко дни дали преговорите за Брекзит с Великобритания са отбелязали достатъчен прогрес, за да могат да бъдат придвижени до следващата си фаза.\r\n„В момента се занимаваме интензивно с преговорите с Великобритания, за да приключим първата фаза на преговорите относно теми като гражданските права, „ирландския проблем“ и сметката, която трябва да се плати“, заяви Юнкер по време на посещението си в Швейцария. „Най-лошото е зад нас, но все още няма достатъчен прогрес, за да кажа, че можем да стигнем втора фаза на преговорите, относно бъдещите отношения. Ще видим това през следващите няколко дни“, допълни той. \r\nНа въпрос относно новините, че Великобритания е готова да заплати 45 млрд. лири, за да уреди „сметката си за развода“, той заяви, че не може да даде незабавен коментар.\r\n***Президентът на Судан Омар ал Башир, който е искан от Международния криминален съд за осъществяването на геноцид и военни престъпления, е в Сочи, където ще търси помощ от Владимир Путин срещу САЩ.\r\nВ изказване, по време на първата си визита в Русия в ролята на президент на страната, Башир също подчерта, че иска да засили връзките между двете страни в сферата на отбраната и похвали военната кампания на Русия в Сирия.\r\n„Ние мечтаехме за тази визита от доста дълго време“, заяви суданският президент. „Благодарни сме на Русия за позицията й на международната арена, включително за руската позиция по отношение на защитата на Судан. Имаме голяма нужда от защита от агресивните действия на САЩ“.\r\nОсвен това суданският лидер изрази задоволството си от проведената по-рано среща с руския военен министър Сергей Шойгу. „Наскоро стартирахме програма за модернизация на въоръжените ни сили и се разбрахме с министъра на отбраната, че Русия ще ни окаже помощ в тази насока“, заяви Башир.\r\nОт своя страна Владимир Путин заяви, че Русия има интерес от интензификация на икономическите отношения между двете страни, най-вече в сферата на селското стопанство и енергетиката. „Има възможности не само в сферата на хидрокарбоните, но и в енергетиката. Има много възможности за сътрудничество“, подчерта руският лидер.\r\nВизитата на Омар ал Башир се осъществи само един месец, след като САЩ вдигнаха ембаргото си над бедната африканска страна, която бе наложена през 1997 година заради предполагаем подкрепа на Хартум за ислямистки групировки.\r\n*** Европейският съюз има намерение да постави Турция в черния списък на данъчните убежища, евентуално през следващия месец, в ход, който може да влоши допълнително и без това напрегнатите отношения между Анкара и най-големия търговски блок.\r\nРаботна група на ЕС, натоварена със задачата да наблюдава „некооперативните в данъчно отношение юрисдикции“ твърди, че турските ангажименти да преразгледа политиката си по отношение на прозрачността и премахването на някои данъчни облекчения, към момента „не са достатъчни“.\r\nВ случай, че Турция бъде включена към черния списък, това може да нанесе сериозен урон на престижа на страната и да повиши напрежението над европейските компании, които искат да инвестират там.\r\nПотенциалното включване в списъка, за който са гласени още 36 държави, може да се случи заради натиска от страна на Германия над международните институции за ограничаване на финансовите потоци към Турция, най-вече на средствата от Европейската инвестиционна банка и Европейската банка за реконструкция и развитие.\r\nТурция евентуално може да избегне включването си в списъка, като се натовари с допълнителни ангажименти преди срещата на финансовите министри на страните-членки на ЕС, предвидена за следващия месец. Всяко решение за включване и изключване от списъка се взима изключително на политическо ниво, според участник в срещата.\r\n*** Съобщението за намерението на Вашингтон да не извежда войските си от Сирия след победата над „Ислямска държава“ предизвиква много въпроси в Москва, тъй като подобно поведение на САЩ напомня на окупация. Това заяви в четвъртък пред журналисти официалният представител на Министерството на външните работи на Русия Мария Захарова.\r\n„Обърнахме внимание на статия в The Washington Post от 22 ноември, в която с позоваване на анонимни източници от американската администрация се твърди, че властите на САЩ не планират да извеждат своите войски от Сирия след разгрома на „Ислямска държава“, а освен това имат намерение да учредят нова власт в северните части на страната“, заяви Захарова. „Подобни заявления предизвикват сериозни въпроси за истинските цели на разполагането на американски въоръжени сили в Сирия“.\r\nТя обърна внимание и на нелегитимността на присъствието на САЩ в Сирия. „Те правят това не просто без наличието на съответстващо разрешение или призив от страна на официален Дамаск, те го правят въпреки волята на законното сирийско правителство. Фактически те се държат по начин много близък до понятието окупация“, поясни руският дипломат.\r\n„Особено безпокойство предизвикват плановете за създаване в райони на Сирия на някакви самостоятелни властови органи, които няма да се подчиняват на Дамаск. Това се прави без съгласието на местните жители и ми се иска да подчертая още веднъж, че това е път към разделянето на страната“, отбеляза Захарова.\r\n*** Италианското популистко движение „5-Звезди“ успокои френския президент Еманюел Макрон, че не представлява заплаха за Европейския съюз и че иска да махне от себе си етикета „популисти“.\r\nЛидерът на движението Луиджи ди Майо, чиято партия е начело в социологическите проучвания за предстоящите през 2018 година парламентарни избори в Италия, написа отворено писмо до Макрон, след като френският лидер изрази загрижеността си от издигането на анти-системните партии в Италия.\r\n„Сигурен съм, че когато се опознаем по добре, ще осъзнаете, че нашето движение не само не е заплаха, но и култивира най-добрите решения за много от европейските проблеми“, обяви ди Майо чрез писмото, което бе публикувано в блога на движението му.\r\nИталианските медии разкриха тази седмица, че Макрон е казал на бившия италиански премиер Матео Ренци, че е притеснен от популярността на движението „5-Звезди“ и „Северната лига“, които се родеят с френския „Национален фронт“.\r\nДвижението е съюзник с „Партията на независимостта на Обединеното кралство“(ЮКИП) в Европейския парламент, но напоследък се опитва да се дистанцира от евроскептичните партии в Съюза.\r\nДи Майо, 31-годишен, пое лидерството на партията от комедианта Бепе Грило и заяви, че споделя желанието на Макрон за „ремонт“ на Европа.\r\n„Те мързеливо ни наричат популисти, без да знаят какво означава това, докато в действителност ние сме... близко до хората, които искат повече възвръщаемост от усилията си и роля в промяната на страната ни“, заяви той.\r\n*** Президентът на САЩ Доналд Тръмп прекара сутринта(в България – късния следобед - вечерта) на четвъртък пишейки съобщения в социалната мрежа „Туитър“. Той вярва, че през тази година американците трябва да са благодарни за постиженията на администрацията му, която е успяла да укрепи икономиката и да „намали рекордно“ бюрократичните регулации.\r\nТой съобщи на последователите си в Туитър, че „страната им е започнала да се представя много добре“ и отново повтори обещанието си да построи стена на границата между САЩ и Мексико.\r\n„Честит Ден на благодарността, вашата страна започна да се представя много добре. Работните места се завръщат, отбелязват се най-високите нива във фондовата борса за всички времена, военните ни стават наистина мощни, ще построим СТЕНАТА, Службата за ветераните вече се грижи за тях, страхотен Върховен съд, рекордно намаляване на бюрократичните регулации, най-ниската безработица от 17 години...!“, написа американският лидер в „Туитър“.\r\nОсвен това, той проведе видеоконференция с американските войници, разположени из целия свят. Тръмп им каза, че печелят крупни победи под наблюдението му. Той заяви пред военнослужещите, че в последните месеци е регистриран по-голям прогрес в борбата с талибаните в Афганистан и „Ислмска държава“, отколкото през целия период на предишната администрация.", "date": "2017.11.23", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/11/23/2460136/plovdiv-v-prepalnena-zala-v-nch-vasil-levski-1861-g-v-karlovo-zapochna-vecher-po-otechestvolyubie.html", "text": "В препълнена зала в НЧ „Васил Левски – 1861 г.“ в Карлово започна „Вечер по отечестволюбие“, предаде репортер на Радио \"Фокус\" - Пловдив. Организатор е Община Карлово. \r\nПреди да започне представянето на книгата „Азъ служихъ при Дранговъ“ от Красимир Узунов бе излъчен 30-минутен филм за полковник Борис Дрангов. На представянето присъстват Цвета Караянчева – председател на Народното събрание, която беше посрещната по-рано през деня с военни почести пред Община Карлово, генерал Константин Попов – председател на Комисията по отбрана в 44-ото Народно събрание, вицеадмирал Пламен Манушев – народен представител, Жельо Бойчев – народен, полковник Емил Янев – заместник-началник на Военна академия „Георги С. Раковски“. \r\nЦветана ТОНЧЕВА", "date": "2017.11.23", "title": "Пловдив: В препълнена зала в НЧ „Васил Левски – 1861 г.“ в Карлово започна „Вечер по отечестволюбие“"}
{"url": "http://www.focus-news.net/news/2017/11/23/2460137/kyustendil-predstoi-promyana-v-obshtinskata-transportna-shema-poradi-lipsa-na-patnitsi-za-chast-ot-avtobusite-po-liniite-kyustendil-dupnitsa-dupnitsa-kyustendil-i-kyustendil-katrishte.html", "text": "Предстои промяна в общинската транспортна схема на Кюстендил. Това съобщи на пресконференция предавателят на Общински съвет – Кюстендил Михаела Крумова, предаде репортер на Радио „Фокус” – Кюстендил. Промяната ще влезе в сила от 1 декември 2017 година и ще бъде в е валидна до 31 март 2018 година. Тя касае част от движението на автобусите по линиите Кюстендил – Дупница, Дупница – Кюстендил и Кюстендил – Катрище. Причината е липса на пътници. За линията Кюстендил – Дупница няма да се движат автобусите в 07.40 ч. и 17.00 ч. За линията Дупница – Кюстендил няма да има автобуси в 09.20 ч. и 18.20 часа. По линията Кюстендил – Катрище няма да се движат автобусите в 19.20 ч., а в обратната посока – 19.55 ч.\r\nВенцеслав ИЛЧЕВ", "date": "2017.11.23", "title": "Кюстендил: Предстои промяна в общинската транспортна схема поради липса на пътници за част от автобусите по линиите Кюстендил – Дупница, Дупница – Кюстендил и Кюстендил – Катрище"}
{"url": "http://www.focus-news.net/news/2017/11/23/2460138/ministar-nikolay-nankov-do-2-godini-shte-badem-gotovi-s-gkpp-klepalo-mezhdu-berovo-i-strumyani.html", "text": "До 2 години ще бъдем готови с ГКПП „Клепало“ между Берово и Струмяни. Това каза пред журналисти регионалният министър Николай Нанков след откриването на ремонтираната отсечка на пътя Старчево – Кърналово – Първомай в община Петрич, предаде репортер на Радио „Фокус“ – Пирин. По думите му от македонска страна още от 1999 година има изградена инфраструктура, но от българска страна през 2005 година изграждането на пункта се е провалило. „Имаме да доизграждаме 14 км и да рехабилитираме още 16 км, тоест общо 30 км е нашата отсечка. Днес взехме решение да започнем проектирането ѝ, за да може наистина в краткосрочен план да възложим и строителството“, каза още министър Нанков. Той добави, че чрез изграждането на тази изключително важна централна част ще се свържат Щип, Радовиш, Велес с автомагистрала „Струма“, Банско и София, тоест централна Македония с долината на Струма. \r\n„Отделно от това мога да кажа, че много важната тема за транспортен коридон № 8 вече е поставена на масата, като на 6 и 7 декември ще имаме много голям форум под егидата на премиера Бойко Борисов, на който ще присъстват всички държавни глави от Западните Балкани. Той ще се проведе в София, като неговата насоченост е да се каже какви ще са реалните действия, финансовите параметри и източниците за финансиране, за да може и в най-кратки срокове да го завършим. Мисля, че и ние, и Македония и Албания заслужаваме това да се случи“, подчерта Нанков. Той заяви, че самият транспортен коридор № 8 е много голям проект, минаващ през територията на няколко балкански държави, затова за момента е трудно да се каже кога ще бъде готов. „На територията на България мога да кажа, че сме готови с проектната част, като имаме неща за доизглаждане. Предстоят ни и тежки екологични процедури. Най-важният въпрос е да намерим финансиране и всички страни да подпишем меморандума за транспортен коридор № 8“, посочи Нанков. Според него най-важното е, че вече всички страни имат желанието този голям инфраструктурен проект да се случи. \r\nЛивия НИНОВА", "date": "2017.11.23", "title": "Министър Николай Нанков: До 2 години ще бъдем готови с ГКПП „Клепало“ между Берово и Струмяни"}
{"url": "http://www.focus-news.net/news/2017/11/23/2460139/tass-ruskoto-mvnr-zayavi-che-ne-se-zanimava-s-nikakva-kurilska-diplomatsiya.html", "text": "Русия не се занимава с „курилска дипломация“ и тази формулировка предизвиква недоумение. Това заяви в четвъртък официалният представител на Министерството на външните работи на Русия Мария Захарова, цитирана от ТАСС.\r\n„Честно казано, тази формулировка предизвиква определено недоумение, готова съм да ви уверя, че не се занимаваме с т.нар. курилска дипломация“, заяви тя, коментирайки постъпилите в навечерието на брифинга въпроси от някои медии за водена от Москва „курилска дипломация“.\r\n„Що се касае до хода на реализирането на достигнатите на високо ниво руско-японски договорки за осъществяването на съвместна икономическа дейност на южните Курили, то страните в момента продължават да уточняват конкретните параметри на проектите по съгласуваните от лидерите на двете страни направления. Става дума за риболов, ветроенергетика, създаване на оранжерии, преработване на отпадъци и организиране на пакетни туристически обиколки“, поясни Захарова. „За тези цели, в рамките на основния преговорен формат на ниво заместник-министри на външните работи, са създадени две работни групи по търговските и процедурно-визовите въпроси, като първото заседание трябва да се проведе до края на годината“.\r\nАгенция „Фокус“ припомня, че руският президент Владимир Путин се срещна с премиера на Япония Шиндзо Абе във Владивосток през септември и двамата се разбраха за съвместно реализиране на икономически проекти в района на южните Курили, за които Япония има териториални претенции.\r\nПревод и редакция:", "date": "2017.11.23", "title": "ТАСС: Руското МВнР заяви, че не се занимава с никаква „курилска дипломация“"}
{"url": "http://www.focus-news.net/news/2017/11/23/2460140/veliko-tarnovo-otkrito-e-tyalo-na-prostrelyan-mazh-v-rayona-na-selo-hadzhidimitrovo.html", "text": "В землището на село Хаджидимитрово е открито тялото на прострелян млад мъж. Това съобщиха за Агенция „Фокус“ от ОДМВР-Велико Търново. Днес следобед на междуселски път в близост до лек автомобил е намерено безжизненото тяло на млад мъж. На мястото се извършват процесуално-следствени действия. Предстои да се установи самоличността на мъжа и дали става въпрос за убийство или самоубийство.", "date": "2017.11.23", "title": "Велико Търново: Открито е тяло на прострелян мъж в района на село Хаджидимитрово"}
{"url": "http://www.focus-news.net/news/2017/11/23/2460141/aktualna-patna-obstanovka.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от - 2° до 19°. Времето над страна е предимно ясно.\r\nПътните настилки са предимно сухи, на места частично мокри.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“: \r\nОбласт София: Шофьорите да се движат с повишено внимание от км 45+200 до км 46+266 при Мухово посока Бургас поради ремонтни дейности в аварийната лента до 12.01.2018 г. Движението се осъществява регулярно в активна и изпреварваща ленти.\r\nОбласт Бургас: от км 325 до км 359 в участъка Карнобат-Ветрен се извършва почистване на окопи и водостоци до 30.11.2017 г. Движението се регулира от пътни знаци. В участъка от км 324+187 до км 359+000 Карнобат – Ветрен се извършват ремонтни дейности до  24.11.2017 г.; Водачите да се движат с повишено внимание, спазвайки пътната сигнализация от км 329 до км 330 в участъка Драганци – Вратица, където се извършва засаждане на зелен пояс в посока Бургас – София до 30.11.2017 г. Шофьорите да се движат с повишено внимание при надлез на км 344+387, поради обособяване на вход - изходи за снегопочистваща техника при пътни връзки на км 344+005 и км 344+280 до 31.03.2018 г.\r\nАМ „Хемус“: \r\nОбласт София: при виадукта над с. Потоп посока Варна от км 16+760 до км 19+690 шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060 до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\" до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. \r\nДвижението се осъществява двупосочно в платното посока Варна от км 49+000 до км 53+880, поради ремонтни дейности по виадукт на км 51+360 до 08.12.2017 г.;\r\nОбласт Варна: до 15.12.2017 г. в участъка Девня – Повеляново от км 400+800 до км 407+100 се осъществява двупосочно в платното в посока Варна поради ремонтни дейности. Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на пътен възел \"Неофит Рилски\" при км 392+300. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: \r\nОбласт Варна: до 15.12.2017г. от км 0 до км 8+669 движението се осъществява в платното в посока Варна поради ремонтни дейности.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движение в една лента по път I-1 Видин – Калафат при Дунав мост-2, поради ремонтни дейности на асфалтовата настилка до 30.11.2017 г.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.; движение с повишено внимание път І-1  км 355+200 при пътен възел Кочериново в тъмната част на деня поради авария в ел. захранването. Срок до 27.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничение.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Плевен – София в района на гр. Луковит от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково от 284+400 до км 288+505 – движение в едно платно, поради ремонтни дейности до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево; движението по път Клокотница – Хасково от км 298+300 до км 299+607 се осъществява в една лента поради ремонтни дейности до 27.07.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич в с. Горно Спанчово при км 38+380 се извършва в едната лента за движение. Поради разрушена подпорна стена с дължина 15 метра дясното платно за движение е компрометирано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради частични ремонтни дейности на асфалтовата настилка. Срок до 30.11.2017 г.\r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nПът III-7909: Движението по път III-7907 Тръстиково – Полски извор от км 6+000 до км 9+000 се осъществява в една лента поради ремонтни дейности до 08.12.2017 г. Движението се регулира от пътни знаци. \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на автобуси.\r\nОбходен маршрут: Котленски проход до 25.11.2017 г.\r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът II-15: Движението по път път II-15 Враца – Мраморен в района на кръговото кръстовище при км 3+800 се осъществява с повишено внимание поради поставяне на осветление. Срок до 30.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 да се осъществява с повишено внимание поради подравняване на банкети и почистване на окопи. Сигнализирано е с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът ІІІ-305: Движението по път III-305 Садовец – Гложене от км 25+000 до км 51+800 се осъществява с повишено внимание поради полагане на хоризонтална маркировка.  Движението в работните участъци е регулирано с пътни знаци. Срок до 01.12.2017 г.\r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. „Извора“, ул. „Веренишка“, местност „Парта“, местност „Палековото“, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-802: Движението по път III-802 София – Банкя от км 5+160 до км 6+431 е ограничено, поради ремонтни дейности на асфалтовата настилка. Срок 15.12.2017 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – до АМ „Тракия“ от км 31+850 до км 35+092 се осъществява двупосочно в едно платно поради извършване на краткосрочни мероприятия по превантивен ремонт. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок до 01.12.2017 г.;\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради частични ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево се осъществява с повишено внимание поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът III-5308: Движението по път III-5308 Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.23", "title": "Актуална пътна обстановка"}
{"url": "http://www.focus-news.net/news/2017/11/23/2460142/darzhavniyat-glava-rumen-radev-daritelstvoto-e-tsennost-koyato-mladite-hora-tryabva-da-sledvat.html", "text": "Дарителството е ценност, която младите хора трябва да следват, защото то е и критерий за цивилизоваността на едно общество. Дарителството е спойка между различните социални слоеве и израз на надежда за бъдещето и просперитета на една нация. Това заяви президентът Румен Радев при откриването на церемонията по връчването на дванадесетите годишни награди \"Най-голям корпоративен дарител\" за 2017 г., на която беше домакин, съобщиха от прессекретариата на държавния глава. \r\nРумен Радев отличи с Почетна грамота на Президента на Републиката образователната програма на Българския дарителски форум „Научи се да даряваш“ за принос в развитието на културата за дарителство сред младите хора в България. Програмата е насочена към учениците от 1 до 12 клас, като има за цел да ги запознае и приобщи към принципите на дарителството и доброволчеството. \r\n„Знаем колко е важно младите хора да осъзнават и да имат култура за даряване. Искам да поздравя всички компании и фондации, които участват в програмата „Научи се да даряваш“ с лектори, защото личният пример за изграждането на такъв модел на поведение е от изключителна значимост“, добави Румен Радев и благодари на всички, които са направили своя избор да развиват културата на корпоративната социална отговорност, да стоят твърдо зад тези ценности и да работят активно за формирането на дарителската среда в България.  \r\nВ приветствието си държавният глава подчерта още, че дарителството има дълбоки традиции у нас, а българинът е дарител по дух и по съвест. „Можем да посочим много примери за хора с различни професии, социално положение, образование, но обединени от обща кауза и завещали на България читалища, училища, университети, болници и библиотеки“, заяви президентът и допълни, че в нашето динамично съвремие имаме нужда да се обръщаме към благородния жест на дарителството, защото то не е просто акт на предоставяне на материални и финансови средства, а нещо много по-голямо. \r\nКонкурсът на Българския дарителски форум отличава компаниите в страната, които реализират обществено значими каузи и инвестират средства, време и доброволен труд на служителите си. Наградите “Най-голям корпоративен дарител“ се връчват в още четири страни от Централна и Източна Европа и насърчават налагането на стандарти за отговорно, ефективно и прозрачно корпоративно дарителство.", "date": "2017.11.23", "title": "Държавният глава Румен Радев: Дарителството е ценност, която младите хора трябва да следват"}
{"url": "http://www.focus-news.net/news/2017/11/23/2460143/ministar-nikolay-nankov-mrrb-ne-e-sobstvenik-na-yazoviri-zatova-obzhalvame-akta-koyto-ni-be-nalozhen-za-beli-iskar.html", "text": "МРРБ не е собственик на язовири, затова обжалваме акта, който ни бе наложен за „Бели Искър“. Това каза пред журналисти регионалният министър Николай Нанков след откриването на ремонтираната отсечка на пътя Старчево – Кърналово – Първомай в община Петрич, предаде репортер на Радио „Фокус“ – Пирин. Той обясни, че всъщност самото наказателно постановление е от 1 месец. „Специално за язовир „Бели Искър“ много мога да поспоря по отношение изправността на стената, тъй като през последните години той се обследва от експерти и мога да кажа, че в момента се експлоатира в едно наистина добро оптимално състояние. Говорим за проблем в стената при евентуално земетресение с над 9 по Рихтер“, каза още министър Нанков. Той добави, че от няколко години има гражданска инициатива, която е устойностила проекта на 68 милиона лева за укрепване на стената. „Аз пък се притеснявам, че в случая става дума за това да харчим едни пари за една стена, която не е в толкова лошо състояние“, отбеляза Нанков. Той заяви, че експертите на МРРБ са разгледали и други проекти, които са на стойност около 20 милиона лева. По отношение на останалите язовири в страната Нанков посочи, че от 2015 година има единен орган, който отговаря за нормалната експлоатация и безопасността на язовирите, включително и техните стени – Държавната агенция за метрологичен и технически надзор, която следи за тяхното състояние. \r\nЛивия НИНОВА", "date": "2017.11.23", "title": "Министър Николай Нанков: МРРБ не е собственик на язовири, затова обжалваме акта, който ни бе наложен за „Бели Искър“"}
{"url": "http://www.focus-news.net/news/2017/11/23/2460144/yens-stoltenberg-ne-se-planira-zasedanie-na-saveta-rusiya-nato-prez-tazi-godina.html", "text": "Ново заседание на Съвета Русия – НАТО (СРН) не се планира за тази година. Това съобщи по време на пресконференция в четвъртък Генералният секретар на Алианса Йенс Столтенберг, цитиран от ТАСС.\r\n„Няма планове за провеждане на заседание на СРН през тази година, тъй като вече се проведоха три срещи. Но ние ще продължим политическия диалог“, заяви той.\r\nСпоред думите на Генералния секретар, новите срещи в рамките на СРН ще се проведат през 2018 година. „Съветът Русия – НАТО е важно средство за запазването на открити канали за воденето на политически диалог. Смятам, че тези заседания са много полезни“, отбеляза Столтенберг.\r\nАгенция „Фокус“ припомня, че последното заседание на СРН, на ниво посланици, се проведе в Брюксел в края на октомври и не доведе до приемането на практически решения и сензационни заявления. След завършването му Столтенберг и постоянният представител на Русия за НАТО Александър Грушко заявиха, че се е състоял „много директен и открит диалог“, който трябва да бъде продължен.\r\nПревод и редакция:", "date": "2017.11.23", "title": "Йенс Столтенберг: Не се планира заседание на Съвета Русия – НАТО през тази година"}
{"url": "http://www.focus-news.net/news/2017/11/23/2460145/dimitar-brachkov-kmet-na-petrich-sled-godini-ochakvane-nay-nakraya-10-hil-zhiteli-na-5-naseleni-mesta-imat-vazmozhnostta-za-bezopasno-patuvane-po-traseto-starchevo-parvomay.html", "text": "След години очакване най-накрая 10 хил. жители на 5 населени места имат възможността за безопасно пътуване по трасето Старчево – Първомай. Това каза кметът на община Петрич Димитър Бръчков при откриването на рехабилитирания участък, който е с дължина над 13 км, предаде репортер на Радио „Фокус“ – Пирин. По думите му в аспекта на развиващите се отношения между България и Македония, днешното откриване на пътя е поредният позитивен щрих, защото трасето се използва изключително много от леки и тежкотоварни автомобили от двете държави. „Искам да благодаря на правителството на Бойко Борисов и лично на министър Нанков за проявената далновидност да финансира този път. Това за пореден път потвърждава стратегията, че да се инвестира в инфраструктура, рано или късно ще доведе до така желаните икономически и демографски резултати“, каза още Димитър Бръчков. Той отбеляза, че днес е празник, в който почитаме паметта на св. Александър Невски, затова се надява, че по пътя автомобилите ще се движат безаварийно. \r\nЛивия НИНОВА", "date": "2017.11.23", "title": "Димитър Бръчков, кмет на Петрич: След години очакване най-накрая 10 хил. жители на 5 населени места имат възможността за безопасно пътуване по трасето Старчево – Първомай"}
{"url": "http://www.focus-news.net/news/2017/11/23/2460146/predstoi-premierata-na-noviya-film-na-adela-peeva-da-zhivee-balgariya.html", "text": "Предстои премиерата на новия филм на Адела Пеева \"Да живее България\", съобщиха от пресцентъра на Столична община. Премиерата е на 24 ноември, петък, 20.30 часа в кино „Люмиер Lidl”.\r\nНовият филм на Адела Пеева, \"Да живее България\" е реализиран с подкрепата на Национален филмов център и Програма „Култура“ на Столична община, в копродукция с Българската национална телевизия.\r\nТой беше показан пред академичната общност в Нов Български Университет в предварителна прожекция, последвана от дискусия с участието на самата режисьорка, която е и сценарист и продуцент на филма. Оператори са Димитър Скобелев, Пламен Гелинов и Светла Нейкова. „Да живее България” предизвика множество въпроси и коментари сред преподавателите, студентите и изследователите, дошли да видят прожекцията.\r\n„В своите филми подхождам с уважение към всички хора. Нямам за цел нито да засрамя, нито да похваля героите си, това не е моя работа. Аз съм неутрална, колкото и това да ви се струва бягство от позиция. Това е моята позиция. Оттук нататък всеки има свободата да прецени за кого е или против кого е този филм. Или пък свободата просто да му е мъчно за всичко това. Имах за цел да направя един анализ, една снимка в дълбочина за това какво става в нашето общество и защо тези хора са такива каквито са. Почувствах се задължена да направя този филм”, сподели Адела Пеева. Тя разказа впечатления за героите си извън снимачната площадка в градовете, в които е сниман, както и за срещата си с чужденците-герои в документалната лента.\r\nФилмът фокусира вниманието на обществото към възраждането на екстремния национализъм и проследява развитието на младежи от София, Стара Загора и Пловдив, които определят себе си като патриоти и по-често като националисти.\r\nВодени от патриотични чувства и желание да утвърдят собствената си идентичност, тези млади хора прекрачват тънката граница между патриотизма и откровения национализъм. Безразличието или нескритата подкрепа на „възрастните“ ги лишават от коректив, а това означава, че в България днес расте поколение, склонно към шовинизъм и агресивен национализъм. Всички те смятат, че бъдещето им принадлежи. Въпросът е обаче: какво бъдеще да очакваме ние?\r\nИ още: Къде е границата между патриотизма и национализма? Кога и как започва осъзнаването в патриотизъм и как – в национализъм? Кой спомага за това осъзнаване: учители, родители, приятели, културни дейци, местното управление?\r\nСценарист и режисьор на филма е Адела Пеева, оператори са Димитър Скобелев, Пламен Гелинов, Светла Нейкова, изпълнителен продуцент е Слободан Милованович.", "date": "2017.11.23", "title": "Предстои премиерата на новия филм на Адела Пеева \"Да живее България\""}
{"url": "http://www.focus-news.net/news/2017/11/23/2460147/ministar-nikolay-nankov-patyat-starchevo-karnalovo-parvomay-e-ochakvan-ot-mestnite-zhiteli-ot-nad-45-godini.html", "text": "Пътят Старчево-Кърналово-Първомай е очакван от местните жители от над 45 години. Това каза по време на откриване на участъка регионалният министър Николай Нанков, предаде репортер на Радио „Фокус”- Пирин. „Този участък е с дължина 13 километра и сме тук да засвидетелстваме отговорността и грижата, която имаме към всички региони на България и на второ място към тези жители от населените места в района, които са почти 10 000 души. Трябва да си дадем ясна сметка, че подобни инвестиции са изключително ефикасни и прагматични”, каза Нанков. По думите му чрез рехабилитацията на този път ще се изнесе голяма част от тежкотоварния и лекотоварния трафик на всички преминаващи през ГКПП Златарево – Ново село, в посока АМ „Струма” и София. Нанков добави, че тези отсечки са в пряка услуга на местните жители и икономика. „Тук се намира и най-голямата зеленчукова борса в Югозапада и е в подкрепа на наистина безпрепятственото преминаване между двете страни България и Македония, в контекста на дългогодишните усилия за подобряване на отношенията. Само след година ще имаме 30 километра нова автомагистрала „Струма”, каза Нанков.                 \r\nЛора КАЛЧЕВА", "date": "2017.11.23", "title": "Министър Николай Нанков: Пътят Старчево-Кърналово-Първомай е очакван от местните жители от над 45 години"}
{"url": "http://www.focus-news.net/news/2017/11/23/2460148/angela-merkel-neobhodima-e-chestna-diskusiya-mezhdu-germaniya-i-rusiya.html", "text": "В сложните времена е необходима честна дискусия между Германия и Русия, пише в послание от германския канцлер Ангела Меркел до форума „Петербургски диалог“, предава РИА Новости.\r\nПосланието беше прочетено на откриването на 16-ото пленарно заседание на форума „Петербургски диалог“ в Берлин от бившия главен секретар на канцлерската канцелария на Германия Роналд Пофала.\r\n„Германия е заинтересована в многообразните и доверителни отношения с Русия, ние се обявяваме за честна дискусия в тези сложни времена“ прочете Пофала текста на  посланието.\r\nМежду 23 и 25 ноември в Берлин се провежда 16-ото заседание на форума на гражданските общества на Русия и Германия „Петербургски диалог“. Темата е – „Общественото участие като път за разбирателство между Русия и Германия. Форумът бе създаден през 2001 година по инициатива на руския президент Владимир Путин и тогавашния канцлер на Германия Герхард Шрьодер с цел да съдейства за сближаването на руската и германската общественост и задълбочаване на разбирателството между Германия и Русия.\r\nПревод и редакция:", "date": "2017.11.23", "title": "Ангела Меркел: Необходима е честна дискусия между Германия и Русия"}
{"url": "http://www.focus-news.net/news/2017/11/23/2460149/suheyl-fazliu-ministar-na-mestnoto-samoupravlenie-na-r-makedoniya-ima-mnogo-neshta-koito-mozhe-da-uchim-ot-balgariya-zashtoto-tya-e-edna-krachka-po-napred-ot-nas.html", "text": "Има много неща, които може да учим от България, защото тя е една крачка по-напред от нас, тъй като е член на Европейският съюз. Това каза Сухейл Фазлиу, министър на местното самоуправление на Р Македония в Петрич при откриването на рехабилитирания път Старчево – Първомай, предаде репортер на Радио \"Фокус\" - Пирин. „С министър Николай Нанков се договорихме да подпишем още един меморандум за съвместна работа, за да подобрим работата на нашите институции и най-сетне Македония да бъде част от европейското обединение“, каза още министър Фазлиу. Той коментира, че до сега на Балканите са се сближили само криминалните групи и корумпираните. „Но сега за пръв път се сприятелиха добрите хора, добрите водачи на държавите и институционално се сближават правителствата на нашите две страни“, подчерта Фазлиу. \r\nПо-късно пред журналисти той добави, че е много радостен относно добрата работа между двете страни и изрази надежда, че в бъдеще тя ще се затвърди и доразвие. \r\nЛивия НИНОВА", "date": "2017.11.23", "title": "Сухейл Фазлиу, министър на местното самоуправление на Р Македония: Има много неща, които може да учим от България, защото тя е една крачка по-напред от нас"}
{"url": "http://www.focus-news.net/news/2017/11/23/2460150/premierat-boyko-borisov-obsadi-s-rakovodstvoto-na-fiba-svyat-konflikta-s-evroligata-i-poe-angazhiment-da-sadeystva-za-razreshavaneto-mu.html", "text": "Министър-председателят Бойко Борисов се срещна с генералния секретар на ФИБА Свят Патрик Бауман и Коста Илиев - мениджър в департамента „Национални федерации“ на ФИБА Свят. На разговора присъстваха министърът на младежта и спорта Красен Кралев и президентът на “Лукойл Академик” Валентин Златев. Това съобщиха от правителствената информационна служба.\r\nПремиерът Борисов обсъди с представителите на световната баскетболна централа конфликта в европейския баскетбол между ФИБА и Евролигата. Несъгласуваността в спортните им календари не позволява на националните състезатели, участващи в мачовете от Евролигата, да се включат в квалификациите на националните си отбори за Световната купа през 2019 г. и Олимпийските игри в Токио през 2020 г. \r\nПатрик Бауман и Коста Илиев поискаха съдействие от българския министър-председател за разрешаване на казуса по време на Българското председателство на Съвета на ЕС през 2018 г. Бойко Борисов пое ангажимент да обсъди въпроса с премиерите на държавите членки на ЕС и посочи, че по време на ротационното ни председателство ще бъдат положени максимални усилия за намиране на решение от създалата се конфликтна ситуация. \r\nМинистър Кралев изтъкна, че лично той е повдигнал въпроса, който бе разгледан, и по време на работна среща на министрите на спорта от ЕС в Брюксел в началото на седмицата. Спортният министър бе категоричен, че ЕС трябва да бъде медиатор между Международната баскетболна федерация (FIBA) и Euroleague Commercial Assets (ECA).", "date": "2017.11.23", "title": "Премиерът Бойко Борисов обсъди с ръководството на ФИБА Свят конфликта с Евролигата и пое ангажимент да съдейства за разрешаването му"}
{"url": "http://www.focus-news.net/news/2017/11/23/2460151/direktorat-na-gazprom-severen-potok-2-ne-popada-pod-deystvieto-na-tretiya-energopaket-na-es.html", "text": "Трудно е да се предвидят бъдещите действия на Европейската комисия по отношение на разпространението на третия енергопакет на ЕС над „Северен поток 2“, но от руска гледна точка този газопровод не попада под този пакет, заяви пред журналисти в Берлин председателят на Съвета на директорите на „Газпром“ Виктор Зубков“, цитиран от РИА Новости.\r\n„Какви ще са бъдещите действия (на ЕК) е трудно да се предвиди, но засега смятаме, че той не попада под третия енергопакет с всички изтичащи от това последствия“, заяви Зубков в Берлин, където участва на форума „Петербургски диалог“.\r\nПрез това лято ЕК поиска от страните-членки на Съюза мандат за преговори с руската страна относно възможността за създаване на специална юридическа база за работата на бъдещия газопровод „Северен поток 2“. Тъй като тръбата минава по морското дъно, над нея не се разпростират всички правила на вътрешния пазар на ЕС, в частност третия енергопакет. Засега този мандат не е даден, защото не всички страни от ЕС поддържат идеята. Председателят на ЕК Жан-Клод Юнкер заяви по-рано, че едва ли в близките месеци може да се очаква единство на страните-членки по този въпрос.\r\nПревод и редакция:", "date": "2017.11.23", "title": "Директорът на „Газпром“: „Северен поток 2“ не попада под действието на третия енергопакет на ЕС"}
{"url": "http://www.focus-news.net/news/2017/11/23/2460152/predsedatelyat-na-parlamenta-tsveta-karayancheva-polk-boris-drangov-e-dostoen-balgarski-ofitser.html", "text": "Когато има такива родолюбиви теми, когато има какво да кажем на децата си, не може да не се събираме. Това каза председателят на парламента Цвета Караянчева, която взе участие в представянето на книгата \"Азъ служихъ при Дранговъ\" на Красимир Узунов, предаде репортер на Радио \"Фокус\"-Пловдив. \"Такива хора като Дрангов трябва да бъдат разказвани, защото той е история, храброст,  достоен български офицер\", подчерта председателят на Народното събрание. За да подсили словото си Караянчева прочете цитати от книгата на Красимир Узунов. \r\nЦветана ТОНЧЕВА", "date": "2017.11.23", "title": "Председателят на парламента Цвета Караянчева: Полк. Борис Дрангов е достоен български офицер"}
{"url": "http://www.focus-news.net/news/2017/11/23/2460153/nikolay-sirakov-gerb-ima-finansirane-za-vsichki-zapochnali-smr-za-sanirane.html", "text": "Има осигурено финансиране за всички започнали СМР за саниране. Това каза пред Радио „Фокус“ Николай Сираков, народен представител от ГЕРБ, член на парламентарната комисия по регионална политика, благоустройство и местно самоуправление, във връзка с отказа на ГЕРБ да подкрепи искането на БСП за създаване на Временна анкетна комисия за санирането. „За новите договори, които се сключват, има допълнителна клауза, според която те ще влязат в действие, когато има необходимото финансиране, така че да се предпазват хората, подали документи и чакат, за да може където са започнали строително-ремонтните дейности, да се плати. Не виждам проблем за това към момента, средства за изпълнение на програмата има – 2 млрд. лв.“, коментира още Сираков. По думите му министерството иска да разшири обхвата на програмата – да бъдат включени и други типове сгради, дейности, касаещи чистотата на въздуха, внедряване на възобхновяеми енергийни източници, така че там вероятно ще има дебат за нови параметри на програмата и тогава може да се говори за ново финансиране, когато тя се продължи.", "date": "2017.11.23", "title": "Николай Сираков, ГЕРБ: Има финансиране за всички започнали СМР за саниране"}
{"url": "http://www.focus-news.net/news/2017/11/23/2460154/visshestoyasht-sapartiets-na-angela-merkel-ruskite-usiliya-za-razreshavane-na-siriyskata-kriza-sa-varha-na-tsinizma.html", "text": "Висшестоящият член на партията на германския канцлер Ангела Меркел -Християндемократичен съюз(ХДС) – Юрген Хардт отхвърли идеята на руския президент Владимир Путин да организира нова платформа за разрешаване на сирийската криза с подкрепата на Иран и Турция и я определи като „върха на цинизма“, предава Reuters.\r\nКакто Агенция „Фокус“ подробно информира, в сряда лидерите на Русия, Иран и Турция призоваха сирийското правителство и умерената опозиция да „участват конструктивно“ в планирания конгрес, който трябва да се проведе в руския черноморския  курорт Сочи.\r\nЮрген Хардт, който се явява говорител на ХДС по международните въпроси в Бундестага, заяви, че Русия неколкократно е блокирала опитите на Съвета за сигурност на ООН да намери конструктивно разрешение за сирийската гражданска война, която в момента е в седмата си година.\r\n„Върхът на цинизма е това, че от всички страни Русия и Иран, които разпалваха гражданската война в Сирия в техен интерес, причинявайки смъртта на хиляди хора, сега искат да наложат политическата си визия за бъдещето на Сирия“, заяви той.\r\nОсвен това, Хардт подчерта, че ХДС се надяват, че обявеното примирие е сериозно и ще доведе до окончателно спиране на бойните действия в Сирия и край на масовата смърт, бягството на хора от страната и експулсациите.\r\n„Русия, Иран и диктаторският режим в Сирия можеха да постигнат това много отдавна ако искаха“, предположи германският политик и отбеляза, че разрешението на кризата не може да бъде постигнато при условията на сирийския президент Башар Асад.\r\nХардт твърди, че дългосрочният мир може да бъде постигнат само ако всички страни участват в постигането му и следователно той трябва да бъде постигнат чрез мирен процес под шапката на ООН. \r\nМинистерството на външните работи на Германия все още не е изразил позиция за новата инициатива на Путин.\r\nПревод и редакция:", "date": "2017.11.23", "title": "Висшестоящ съпартиец на Ангела Меркел: Руските усилия за разрешаване на сирийската криза са „върха на цинизма“"}
{"url": "http://www.focus-news.net/news/2017/11/23/2460155/tass-ruskata-voenna-grupirovka-v-siriya-shte-bade-znachitelno-sakratena.html", "text": "Групировката на руските войски в Сирия ще бъде значително съкратена. Това заяви ръководителят на Генералния щаб на Русия Валери Герасимов, цитиран от ТАСС.\r\n„Очевидно да, след завършването на изпълнението на задачите, а те вече са съвсем малко, разбира се, главнокомандващият ще вземе решение и групировката ще бъде съкратена“, заяви той.\r\nОтговаряйки на въпрос, колко ще е съществено съкращението, Герасимов отбеляза, че ще се наложи „да се преценява според обстановката“. „Но очевидно, съществено: ще бъдат оставени цетнтровете за примирение, две наши военни бази и ред необходими структури за поддържане на това положение, което имаме в момента“, заключи руският военен.\r\nПревод и редакция:", "date": "2017.11.23", "title": "ТАСС: Руската военна групировка в Сирия ще бъде значително съкратена"}
{"url": "http://www.focus-news.net/news/2017/11/23/2460156/gen-konstantin-popov-krasimir-uzunov-e-chovekat-koyto-znae-nay-mnogo-za-parvata-svetovna-voyna.html", "text": "Красимир Узунов е човекът, който най-много знае за Първата световна война. Това каза председателят на парламентарната комисия по отбрана ген. Константин Попов, който взе участие в представянето в Карлово на книгата \"Азъ служихъ при Дранговъ\" с автор Красимир Узунов, предаде репортер на Радио \"Фокус\"-Пловдив\". \"Той може по дати и часове да пише за тази вoйна\", каза още ген. Попов. Той отбеляза, че полк. Дрангов трябва да го има и днес.  \"Трябва да вярваме в това, което е бил Дрангов\", призова Попов. \"Тук днес са хора, които търсят Дрангов. Малко е нужно да вземем от него. Бъдете хора\", допълни още той. \r\nЦветана ТОНЧЕВА", "date": "2017.11.23", "title": "Ген. Константин Попов: Красимир Узунов е човекът, който знае най-много за Първата световна война"}
{"url": "http://www.focus-news.net/news/2017/11/23/2460157/predstoyashti-sabitiya-v-stranata-za-24-noemvri-agentsiya-fokus.html", "text": "***\r\nОт 09.30 часа, в зала „Алфа“ в SOFIA EVENT CENTER, министърът на околната среда и водите Нено Димов ще открие конференцията „Проблеми и решения за подобряване качеството на атмосферния въздух“, организиран от МОСВ.\r\n***\r\nВ 09.30 часа в Технологичното училище „Електронни системи“ към Технически университет – София, министър на образованието и науката Красимир Вълчев и еврокомисарят по цифрова икономика и общество Мария Габриел ще открият обучението по Национална програма „Обучение за ИТ кариера“.\r\n***\r\nОт 09.00 часа ще започне редовното пленарно заседание на Народното събрание. \r\n***\r\nОт 09.00 часа в Аулата на Биологическия факултет на Софийския университет ще бъдат представени успешни модели на кръгова икономика сферата на земеделието и хранителната индустрия.\r\n***\r\nОт 09.00 часа, в зала Тържествена на УНСС, ще се проведе конференция „Комуникационни и репутационни ползи и рискове за България на прага на Българското председателство на Съвета на ЕС“, в която ще се включат топ експерти от институциите, ангажирани с провеждането на Председателството през 2018 г. \r\n***\r\nОт 09.00 часа, в хотел „Бест Уестърн плюс -Бристол“ София Фондация „Международна социална служба-България“ организира Национална консултативна среща на тема „Проблеми и предизвикателства в работата на Центровете за настаняване от семеен тип за деца и младежи (ЦНСТ)“. \r\n***\r\nОт 09.00 часа в зала „Триадица II” на Гранд хотел София заместник-министърът на образованието и науката Деница Сачева ще участва в представянето на Мониторинга на образованието и обучението през 2017 г. в България в рамките на  Партньорското консултиране  \"Приобщаващо образование за всички\".\r\n***\r\nОт 09.30 часа XIV състав на Специализираният наказателен съд ще проведе съдебно заседание по делото срещу Борислав В., Петър А., Нели Д., Красимир В., обвинение в организиране и ръководене на организирана престъпна група. \r\n***\r\nОт 09.30 часа VI състав на Специализирания наказателен съд ще проведе съдебно заседание по делото срещу Шерго А., Теодор Д., Красимир Б., Цветомир Д. и Иво Т., обвинени в организиране и ръководене на организирана престъпна група. \r\n***\r\nОт 11.00 часа в Интер Експо Център заместник-кметът на София доц. д-р Тодор Чобанов ще приветства участниците в състезанието на Европейските награди по предприемачество (Европейското състезание по предприемачество). \r\n***\r\nОт 10.00 часа в „Силвър Хотел“  президентът на КТ „Подкрепа“ Димитър Манолов ще открие двудневна международна конференция на тема „Баланс между сигурност и гъвкавост на труда - младите хора в търсене на устойчиви решения“. \r\n***\r\nОт 11.00 часа, в зала „Европа“ на Академията на МВР, (жк Младост 4, бул. Александър\r\nМалинов) ще се проведе дискусия на тема: „Десет години България в ЕС и българско председателство на Съвета на ЕС. В нея ще участват Стефан Балабанов, зам.-министър на вътрешните работи; Николай Марков, зам.-областен управител на Област София град и ст. комисар доц. д-р Неделчо Стойчев, ректор на Академията на МВР. \r\n***\r\nОт 11.00 часа в зала 610 на НАП ще се проведе брифинг по повод старта на пилотния проект на Европейския парламент за дигитално данъчно обучение на млади хора в Европа.\r\n***\r\nОт 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета на тема „150 години от построяването на моста на Колю Фичето край Бяла”. \r\n***\r\nОт 12.00 часа в зала „Проф.д-р Асен Златаров”, сгр.А на ХТМУ, бул. „Св. Кл. Охридски” № 8, ще се проведе 9-ия национален семинар за учители по природни науки на тема:  ”Училището и Университетът – първите стъпала на кариерната стълбица”.\r\n***\r\nОт 14.30 часа кметът на София Йорданка Фандъкова ще връчи награди на спортния празник в 88-мо училище „Димитър Попниколов“ в кв. „Овча купел“.\r\n***\r\nОт 15.00 часа, в Гранд Хотел София, ще се проведе конференция на тема: „България-водеща регионална сила или бедна периферия на Европа?”\r\n***\r\nОт 16.00 до 19.00 часа, в Конферентната зала на ДС, София, бул. Витоша 18 (вход откъм Кърниградска), ще се проведе Кръгла маса – дискусия на тема „Моралните основи на капитализма“, организирана от  Института за свободен капитализъм „Атлас” (ИСКА).\r\n***\r\nОт 09.30 часа, в зала „22-ри Септември”, ще се проведе сесия Общински съвет – Благоевград. \r\n***\r\nОт 13.00 часа в центъра за личностно и творческо развитие (ЦЛТР) на децата на официална церемония Дирекцията на „Национален парк  „Рила” и партньорите от община Благоевград, РУО-Благоевград и ЦЛТР на децата на Благоевград ще връчат дипломи и предметни награди на победителите в ІV Национален ученически конкурс „Национален парк „Рила” – познат и непознат. \r\n*** \r\nОт 10.00 часа в Заседателна зала на Областна администрация - Варна, ул. „Преслав” 26, Дирекция “Бюро по труда“ – Варна организира Информационен ден за работодатели – Кръгла маса на тема: „Предизвикателствата пред местния пазар на труда – споделете опит, предайте знания“. \r\n***\r\nОт 11.00 часа в професионалната гимназия по горско стопанство и дървообработване „Николай Хайтов“ младежки информационно-консултантски център – Варна (МИКЦ Варна) организира обучение на тема: „Лидерски умения“.\r\n***  \r\nОт 10.30 часа в НВУ „Васил Левски“ ще се проведе  Празник на Националния военен университет „Васил Левски“. \r\n***  \r\nОт 17.00 часа пред сградата на Община Велико Търново ще се проведе Запалване на коледните светлини.\r\n***\r\nОт 19.00 часа в камерна зала на ДТК ще се проведе спектакълът „Женитба“ от Н. В. Гогол. \r\n***  \r\nОт 18.30 часа в НЧ „Напредък-1869“ „Театър 220“ представя постановката „Грехове“ по „Железният светилник“ от Димитър Талев. \r\n***\r\nОт 11.00 часа, в залата на община Карлово ще се проведе среща на кметове и кметски наместници с д-р Веселин Божков – Председател на Комисията за регулиране на съобщенията. След срещата (около 12.00 часа) обобщените резултати ще бъдат съобщени на пресконференция в залата на общината. \r\n***\r\nОт 9.00 часа в зала 2 на Пловдивския окръжен съд ще се гледа делото срещу Димитър М., обвинен в причиняване на смърт по непредпазливост при управляване на лек автомобил. \r\n***\r\nОт 10.00 часа  в „Тракия икономическа зона“, в близост до завода на „Сенсата Технолоджис“, ще се състои церемония по откриването на „16+1 Логистичен център и Павилион за електронна търговия със селскостопански и други продукти“.\r\n***\r\nОт 10.00 часа в Пловдивския районен съд ще се гледа делото срещу Атанас К., обвинен в присвояване на чужди вещи на обща стойност 48 954,83 лв.\r\n***\r\nОт 10.00 часа в Дома на културата „Борис Христов“ ще се проведе обучение на доброволци за работа в проекта „Европейска столица на културата“. Обучението се организира от Фондация „Пловдив 2019“. \r\n***\r\nОт 13.30 часа в зала 10 на Пловдивския окръжен съд ще се гледа делото срещу Диян Г., обвинен в причиняване на смърт по непредпазливост при управление на автобус. \r\n***\r\nОт 13.30 часа в зала 10 на Пловдивския районен съд ще се гледа делото срещу Надежда В., Лиляна И. и Гина С., обвинени  в това, че са се представяли за “ходжи” и извършвали дейност по “гадателство” и ”разваляне на магии”, която рекламирали активно в интернет сайтове, блогове и телевизионни програми.\r\n***\r\nОт 13.00 до 14.30 часа, в Зала № 1 на Община Свищов, Регионалният представител на Комисията за защита от дискриминация  Дияна Николова организира приемна за граждани. \r\n***\r\nОт 10.30 часа в зала № 210 на Регионално управление на образованието – Сливен ще се проведе пресконференция обхвата на проект „Твоят час\" през учебната 2016/2017 година в област Сливен.\r\n***\r\nОт 16.00 часа в хотел „Кипарис Алфа“ ще бъде открита кръгла маса на тема: „Насилието през очите на жената“. \r\n***\r\nОт 11.30 часа пред зала № 9 в сградата на Окръжен съд - Шумен ще се състои откриване на изложбата на рисунки от конкурса „Съдебната палата през моите очи“ и обявяване на  класираните на първите места.", "date": "2017.11.23", "title": "Предстоящи събития в страната за 24 ноември (Агенция „Фокус“)"}
{"url": "http://www.focus-news.net/news/2017/11/23/2460158/afp-maroko-shte-se-moli-za-dazhd-po-vreme-na-petachnata-molitva.html", "text": "Сушата в Мароко, който е силно зависим от селскостопанския си сектор, принуди Крал Мохамед VI да издаде кралски декрет за отправянето на молитви за дъжд до Аллах по време на петъчните молитви из цялата страна, предава AFP.\r\n„Водата е все по-малко. Трябва да копаем все по-надълбоко, за да достигаме до малки резервоари“, заяви Хусин Адердур, председател на Федерацията на производителите на мароканския регион Сус, в южната част на страната.\r\nПодобно на северните си иберийски съседи Португалия и Испания, Мароко преживява сериозна суша, като валежи не са падали от края на лятото.\r\nСушата засегна производството на селскостопанска продукция и това принуди 35-милионното население на страната да се обърне към вносни продукти.\r\nКрал Мохамед VI, в официалната си роля на „пастир на вярващите“, призова за молитви във всички марокански джамии „с молба към Всемогъщия да разпростре благосклонните си дъждове над земята“, съобщиха от Министерството по Ислямските въпроси на Мароко, чрез съобщение.\r\nПревод и редакция:", "date": "2017.11.23", "title": "AFP: Мароко ще се моли за дъжд по време на петъчната молитва"}
{"url": "http://www.focus-news.net/news/2017/11/23/2460159/nv-tsar-simeon-ii-poluchi-parviya-pocheten-plaket-na-obshtina-pleven-po-sluchay-140-g-ot-plevenskata-epopeya.html", "text": "Н.В. Цар Симеон II посети град Плевен, където участва във валидирането на пощенска картичка “140 години Плевенска епопея и 40 години Панорама” и пощенски плик “110 години Военноисторически музей-Плевен”. Това съобщиха от прессекретариата на Н.В. Цар Симеон II.\r\nЦеремонията се състоя в Регионалния исторически музей и на събитието присъстваха кметът на града Георг Спартански, заместник-министърът на транспорта, информационните технологии и съобщенията Димитър Геновски, културният аташе на посолството на Русия, областният управител Мирослав Петров, акад. Светлин Русев и др.\r\nВ изказването си Румен Петков, бивш кмет на Плевен  благодари на Царя за специалния интерес и грижи, които е проявявал към града по време на мандата си като Премиер и след това. “Като човек, кръвно свързан с нашата история, е показвал неведнъж изчистеното си чувство за патриотизъм и стремежа си то да бъде пренесено през поколенията до нашите деца”, каза Петков и припомни, че по инициатива на Цар Фердинанд започва изграждането на Панорамата в Плевен.\r\nСлед церемонията по валидирането, в която Царят участва в качеството  си на почетен председател на Съюза на филателистите в България, кметът на града Спартански връчи на Негово Величество първия почетен плакет на Община Плевен. Той изобразява двата символа на града – Мавзолеят “Св. Георги Победоносец” и Панорамата и над тях е изписано мотото на честванията “Плевен помни”.\r\n“Изразявам своята и на плевенската общественост благодарност към личния ангажимент на Негово Величество и усилията му да отбележим по достойнство тази годишнина с поредица от емоционални събития”, каза при връчването на плакета кметът.\r\nЦар Симеон изрази своята радост, че присъства на тази церемония и сподели, че Плевен е свързан с много спомени за неговите баща и дядо.", "date": "2017.11.23", "title": "Н.В. Цар Симеон II получи първия почетен плакет на Община Плевен по случай 140 г. от Плевенската епопея"}
{"url": "http://www.focus-news.net/news/2017/11/23/2460160/nato-kam-turtsiya-tova-nyama-da-se-sluchi-nikoga-poveche.html", "text": "Генералният секретар на НАТО даде гаранция на Турция, че подобен инцидент никога няма да се случи отново, визирайки скандала с портрета на основателя на Турция Мустафа Кемал Ататюрк, който беше определен за враг, по време на НАТО-вски учения в Норвегия, заедно с настоящия президент на страната Реджеп Таийп Ердоган, пише турското издание Hurryiet.\r\nСтолтенберг заяви, че се е обадил на Ердоган, за да изрази тъгата и извиненията си. По време на съвместна пресконференция с естонския президент Керсти Калюлайд в централата на НАТО, той обеща, че подобни инциденти няма да се случат никога отново, като е съобщил това лично на Началника на Генералния щаб на ВС на Турция генерал Хулуси Акар, по време на срещата им в Канада.\r\nГенералният секретар съобщи, че се води разследване срещу служителят, отговорен за случилото се и добави, че Турция е много важен съюзник на НАТО.\r\nКакто Агенция „Фокус“ подробно информира, Турция се оттегли от ученията Trident Javelin в Норвегия на 17 ноември, след като норвежки служител изобрази Ататюрк и Ердоган като „врагове заговорници“.\r\nПревод и редакция:", "date": "2017.11.23", "title": "НАТО към Турция: Това няма да се случи никога повече"}
{"url": "http://www.focus-news.net/news/2017/11/23/2460161/nimh-utre-nad-po-golyamata-chast-ot-stranata-shte-preobladava-slanchevo-vreme.html", "text": "Над по-голямата част от страната през нощта ще преобладава ясно, утре – слънчево време. Ще е почти тихо и на места в низините ще има мъгла или ниска облачност, които по поречието на Дунав и на места в източните райони ще се задържат почти през целия ден. Там температурите ще останат по-ниски – около 7°-8°. В останалата част от страната максималните температури ще са между 10° и 15°. Минималните температури ще са в широки граници от минус 2°, минус 3° в котловините на Югозападна България до 6°-7° по Черноморието. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е малко по-високо от средното за ноември, слабо ще се повиши.\r\nНад Черноморието по-значителна ниска облачност ще има през първата половина на деня. Почти тихо. Максималните температури ще са 13-14°. Температурата на морската вода е 13°. Вълнението на морето ще е 1-2 бала. В планините ще е предимно слънчево. Ще духа слаб до умерен западен вятър. Максималната температура на височина 1200 метра ще е около 10°, на 2000 метра – около 3°.\r\nВ събота в равнинната част от страната ще бъде мъгливо или с инверсионна облачност, на отделни места и с ръмежи. В планините и припланинските райони ще бъде предимно слънчево. Минималните температури ще са между 2° и 7°, а максималните - между 7° и 12°. В неделя над цялата страна облачността ще се увеличи. Вятърът ще е от юг-югозапад, слаб, в източните райони - умерен, а температурите ще са с 2-3 градуса по-високи. Привечер и през нощта срещу понеделник с усилване на вятъра от северозапад ще нахлува студен въздух, в западните райони ще завали. В понеделник от запад на изток валежи ще има в цялата страна, а до вечерта в Западна България ще отслабнат и постепенно ще спират. С понижението на температурите във високите полета в Западна България, Предбалкана и Лудогорието дъждът ще премине в сняг.", "date": "2017.11.23", "title": "НИМХ: Утре над по-голямата част от страната ще преобладава слънчево време"}
{"url": "http://www.focus-news.net/news/2017/11/23/2460162/kyustendil-na-regionalna-sreshta-sa-obsadeni-parametrite-po-izgrazhdane-na-depo-za-neopasni-otpadatsi-kray-dupnitsa.html", "text": "На регионална среща са обсъдени параметрите по изграждане на депо за неопасни отпадъци край Дупница. Това съобщи за Радио „Фокус” – Кюстендил зам.-кметът на Община Дупница Красимир Георгиев. По думите му проблемът с битовите отпадъци е добре известен за региона. Той е свързан с решение на много различни компоненти. „Едно от нещата, до които стигнахме, е че вече имаме готовност да обявяваме процедура за изготвяне на работен проект на първата клетка на депото. Това беше целта на срещата, да обсъдим финансовия ресурс, който ще бъде необходим за тази цел, какво ще бъде неговото разпределение, в какви срокове очакваме да се получи поръчката, да мобилизираме експертния потенциал на всички общини, за да изберем най-добрия вариант за работен проект и кой да проведе обществената поръчка, как точно да бъде разпределението на комисията”, каза Красимир Георгиев. По думите му в създаденото за целта сдружение се работи изключително ползотворно, без значение кой кмет на коя политическа партия е представител. „Не сме имали каквито и да било противоречия, така че нещата вече се ориентират към своя спешен завършек по отношение на решаване на проблема с отпадъците на територията на шестте общини”, каза Красимир Георгиев.\r\nВенцеслав ИЛЧЕВ", "date": "2017.11.23", "title": "Кюстендил: На регионална среща са обсъдени параметрите по изграждане на депо за неопасни отпадъци край Дупница"}
{"url": "http://www.focus-news.net/news/2017/11/23/2460178/emil-hristov-izbiraneto-mi-za-zamestnik-predsedatel-na-narodnoto-sabranie-e-svarzano-s-mnogo-otgovornosti.html", "text": "Изборът ми за зам.-председател на парламента е избор с много отговорности и оценка на това, което се прави в Стара Загора. Това коментира пред Радио „Фокус“ Емил Христов - народен представител от ГЕРБ и заместник-председател на Народното събрание. „Тепърва ще бъдат разпределяни отговорностите за поста и ще се обсъждат въпроси. Много ми се иска атмосферата на работа в Общинския съвет на Стара Загора да бъде атмосфера на работа и в Народното събрание. Разбира се, давам си сметка, че председателството на парламента е много различно и е друго ниво. Иска ми се най-после да спрем с войните в Народното събрание и да заработим така, както хората очакват от нас. Вече говорихме с г-жа Караянчева, ще направим всичко възможно това, което зависи от нас - да има диалог, най-после да правим това, което се очаква от нас“, коментира още Емил Христов. Той допълни, че голямото му желание е най-после към парламента да има доверие от страна гражданите, защото това ще е нещото, от което България има нужда.", "date": "2017.11.23", "title": "Емил Христов: Избирането ми за заместник-председател на Народното събрание е свързано с много отговорности"}
{"url": "http://www.focus-news.net/news/2017/11/23/2460179/ministar-nikolay-nankov-i-makedonskiyat-mu-kolega-suheyl-fazliu-otkriha-rehabilitiran-pat-mezhdu-selata-parvomay-i-starchevo-obzor.html", "text": "Министърът на регионалното развитие и благоустройството Николай Нанков и македонският министър на местното самоуправление Сухейл Фазлиу откриха 13 км рехабилитиран път между селата Първомай и Старчево. Официалната церемония започна с литургия, отслужена от отец Ангел Кочев, след което бе извършено и освещаване на пътната отсечка. Гости на събитието бяха заместник-министърът на регионалното развитие и благоустройството Деница Николова, областният управител на Благоевград Бисер Михайлов, кметът на Петрич Димитър Бръчков, заедно със заместник-кметове на общината, народният представител от ГЕРБ – Петрич Георги Динев, представители на Агенция „Пътна инфраструктура“ и много жители от близките села. Лентата на ремонтирания път прерязаха министър Николай Нанков, министър Сухейл Фазлиу, кметът Димитър Бръчков и представители на фирмата изпълнител на обекта. \r\nПо време на церемонията министър Николай Нанков заяви, че въпросният път е чакан от петричани над 45 години. Според него подобни инвестиции са изключително ефикасни и прагматични. Министър Нанков допълни, че чрез рехабилитацията на този път ще се изнесе голяма част от тежкотоварния и лекотоварния трафик на всички преминаващи през ГКПП Златарево – Ново село, в посока АМ „Струма” и София. Той добави, че тази отсечка е в пряка услуга на местните жители и икономика. От своя страна министър Сухейл Фазлиу коментира, че има много неща, които Македония може да научи от България. Той коментира, че досега на Балканите са се сближили само криминалните групи и корумпираните. „Но сега за пръв път се сприятелиха добрите хора, добрите водачи на държавите и институционално се сближават правителствата на нашите две страни“, подчерта Фазлиу. Кметът на Петрич Димитър Бръчков пък посочи, че след години очакване най-накрая 10 хил. жители на 5 населени места имат възможността за безопасно пътуване по трасето Старчево – Първомай. По думите му в аспекта на развиващите се отношения между България и Македония, днешното откриване на пътя е поредният позитивен щрих, защото трасето се използва изключително много от леки и тежкотоварни автомобили от двете държави. \r\nЛивия НИНОВА", "date": "2017.11.23", "title": "Министър Николай Нанков и македонският му колега Сухейл Фазлиу откриха рехабилитиран път между селата Първомай и Старчево (ОБЗОР)"}
{"url": "http://www.focus-news.net/news/2017/11/23/2460180/aktsenti-v-sutreshniya-blok-dobro-utro-balgariya-na-24-noemvri.html", "text": "Около 80 са случаите на заразени с хепатит А на територията на община Раковски, като една част от тях са регистрирани в училищата и детските градини. Каква е ситуацията в Общината? Ще разберем повече от разговора на колегата Тони Михайлов от Радио „Фокус“ Пловдив с д-р Моника Троянчева – директор на дирекция „Надзор на заразните болести“ към Регионалната здравна инспекция в Пловдив. ДПС призова за „демонтаж“ на националистите от кабинета „Борисов 3“. Какъв е алтернативният вариант? Ще продължи ли ДПС с радикализирането спрямо ГЕРБ? В минутите след 08.00 часа наш гост ще бъде политологът проф. Антоний Тодоров. До 30 000 лв. могат да достигнат санкциите при първа проява на нелоялна търговска практика, а при втора – до 50 000 лв. Как да се предпазим от измамите и нелоялните търговски практики по време на промоциите свързани с „Черния петък“. Полезни съвети ще ни даде председателят на Комисията за защита на потребителите (КЗП) Димитър Маргаритов. Община Смолян е на едно от челните места по брой на санирани жилищни сгради по националната програма в страната. Колко са те? Има ли интерес на жителите на общината към обновяване на още домове. Повече ще разберем от репортажа на колегата  Нели Гергьовска от Радио „Фокус“ - Смолян с главния експерт в Общината, отговарящ за санирането - Милена Пенчева. \r\nТези и още теми очаквайте в „Добро утро, България“ от 6.00 до 10.00 по Радио „Фокус“, с водещ Деница Узунова.", "date": "2017.11.23", "title": "Акценти в сутрешния блок „Добро утро, България“ на 24 ноември"}
{"url": "http://www.focus-news.net/news/2017/11/23/2460181/varna-raboti-se-po-vanshnata-fasada-na-noviya-pravoslaven-hram-v-grada-sv-prokopiy-varnenski.html", "text": "Кметът Иван Портних и Варненският и Великопреславски митрополит Йоан направиха оглед на строителните дейности на православния храм „Св. Прокопий Варненски“. В момента се работи по външната фасада, за облицовка се използва врачански камък, а на кубетата на камбанарията се поставя специална ламарина с нанопокритие, т.нар. златна ламарина. Това съобщиха от Община Варна.\r\nВъв вътрешното пространство е направена подовата настилка и подово отопление, по стените е положена фина мазилка със специална основа за стенописите. Основното църковно здание вече има идеална акустика, работи се по иконостаса. В напреднал етап е и градежът на енорийския център. Кметът пое ангажимент за съдействие при облагородяването на територията около храма.\r\nПървата копка на „Св. Прокопий Варненски“ беше направена през октомври 2006 година, но реалната работа започна около две години по-късно. По план към храма трябва да има параклис, кръщелна, многофункционална зала, детска занималня, стаи за обучение по иконопис, помещение за социални дейности, фоайе за отдих и игра на децата, библиотека, магазин-галерия, социална кухня и лекарски кабинет. Община Варна ежегодно подпомага финансово изграждането на християнския комплекс, включват се и много дарители, припомни председателят на църковното настоятелство отец Георги.", "date": "2017.11.23", "title": "Варна: Работи се по външната фасада на новия православен храм в града – „Св. Прокопий Варненски“"}
{"url": "http://www.focus-news.net/news/2017/11/23/2460182/mvr-vremenno-shte-otnema-registratsiyata-na-tehnicheski-neizpravnite-avtomobili-obzor.html", "text": "С окончателни законодателни промени депутатите решиха МВР и Изпълнителна агенция „Автомобилна администрация“ да обменят технически данни за регистрираните превозни средства и за периодичните им технически прегледи. В случаите, когато при периодичен технически преглед се установи опасна техническа неизправност, Изпълнителната агенция ще уведомява МВР за временно отнемане на регистрацията на неизправното превозно средство. МВР ще отнема временно регистрацията и ще уведомява собственика на превозното средство. След отстраняване на опасната техническа неизправност МВР ще разрешава ползването на превозното средство. В такива случаи няма да се осъществява нова процедура за неговата регистрация. \r\nС окончателните промени в Закона за МВР парламентът въведе глоба от 500 до 1000 лв. за нарушителите на правилата за достъп до стратегически обекти от значение за националната сигурност. За маловажни нарушения органите на МВР ще налагат глоба от 50 лв. \r\nСлужителите на МВР вече ще могат да оказват съдействие при наблюдение на държавната граница и да задържат нарушителите на граничния режим. Беше създадена и възможност те да осъществяват охрана или пропускателен режим в района на охраняван от МВР обект. \r\nОградата по границата беше включена в списъка на обектите и дейностите, които МВР охранява с полицейски органи, включително и със сигнално-охранителна техника.\r\nС окончателните промени парламентът допусна функционирането на пожарни екипи от двама души в населените места до 5000 души. \r\nС промени в Закона за Национална система за спешни повиквания с единен европейски номер 112, центровете на системата ще обработват и спешни повиквания от превозни средства. \r\nБиляна ИВАНОВА", "date": "2017.11.23", "title": "МВР временно ще отнема регистрацията на технически неизправните автомобили (ОБЗОР)"}
{"url": "http://www.focus-news.net/news/2017/11/23/2460183/reuters-germanskite-sotsialdemokrati-sa-pod-natisk-da-vlyazat-v-golyama-koalitsiya.html", "text": "Натискът над лидера на Германската социалдемократическа партия (ГСДП) Мартин Шулц да спре да се съпротивлява на формирането на нова „голяма коалиция“ със Съюза (ХДС/ХСС) на Ангела Меркел се увеличава, като водещи политици в страната настояват, че партията има дълг да поддържа стабилността, предава Reuters.\r\nКакто Агенция „Фокус“ подробно информира, канцлерът Меркел се сблъска с най-тежката политическа криза в кариерата си, след като опитите й да формира коалиция „Ямайка“ (по цветовете на партиите) със „Зелените“ и „Свободната демократическа партия“(СвДП) се провалиха миналата седмица. Това предизвика вълна от притеснение в Европа, че в страната-локомотив на ЕС може да се установи дългосрочен политически вакуум.\r\nГСДП управляваха в коалиция с Меркел в периода след 2013 година, но лидерът Мартин Шулц заяви, че партията трябва да се съобрази с волята на избирателите си и да отиде в опозиция, след като постигна най-лошият резултат в историята си на парламентарните избори, проведени на 24 септември.\r\nНатискът над партията да ревизира решението си се увеличава неимоверно. Според пропонентите на „голямата коалиция“, ГСДП може да крепи правителство на малцинството на Меркел, като не гласува против него, или да влезе в обновена коалиция. И в двата случая позицията на Шулц като партиен лидер няма да може да бъде запазена. Ако смени курса си и се съюзи отново със Съюза (ХДС/ХСС), ГСДП ще трябва да смени водачеството, което от своя страна изглежда малко вероятно преди партийната конференция, планирана за 7-9 декември.\r\nЛидерът на социалдемократите проведе дълга среща с президента на Германия Франк-Валтер Щайнмайер в четвъртък. Държавният глава е бивш член на ГСДП и бивш министър на външните работи от предходната „голяма коалиция“ и е убеден поддръжник на идеята за подновяване на съюза, с цел да бъдат избегнати предсрочни избори. \r\nПреди посещението на Шулц при президента висшестоящ деец на ГСДП заяви, че основната тема на разговорите ще е „дали и как може да бъде постигнато федерално правителство в Германия“. Той добави, че партията му може да подкрепя Меркел индиректно като не блокира правителство на малцинството. \r\nДруг представител на партията – премиерът на Долна Саксония Щефан Вейл, който е един от най-влиятелните й членове и успя да постигне преизбирането си , въпреки предвижданията във всички социологически проучвания – настоя, че настояща коалиция е за предпочитане пред правителство на малцинството. Подобни правителства „са чупливи конструкти“, заяви той пред германската преса. Според него ГСДП трябва да намери път между редовите си членове, които не желаят да повтарят горчивия опит от предишните „големи коалиции“ и демократическите си задължения. „Всички осъзнават, че залогът е много висок и засяга стабилността на ключов член на ЕС“, добави Вейл.\r\nОт Блока (ХДС/ХСС) не крият, че желаят тази коалиция. Фолкер Каудер повтори дословно думите на Вейл.\r\nОт изданието „Bild” твърдят, че 30 души от 153-членната  парламентарна група на ГСДП са поставили под въпрос избора на Шулц да мине в опозиция, по време на среща на партията, проведена миналата седмица.\r\nЕдин от членовете на парламентарната група – Карл Лаутербах – заяви, че партията може да преосмисли позицията си, ако Ангела Меркел не е канцлер.\r\nПрът в колелата на „голямата коалиция“ обаче сложиха от сестринската партия на Християндемократичния съюз(ХДС) – баварците от Християнсоциалния съюз (ХСС). Те предупредиха ГСДП да не очаква сериозни отстъпки. „Не могат да ни изнудват“, заяви лидерът на ХСС Хорст Зеехофер, който води вътрешнопартийна борба за лидерския си пост.\r\nПревод и редакция:", "date": "2017.11.23", "title": "Reuters: Германските социалдемократи са под натиск да влязат в „голяма коалиция“"}
{"url": "http://www.focus-news.net/news/2017/11/23/2460184/plovdiv-eksperti-ot-riosv-sa-spasili-13-zashtiteni-vida-divi-poyni-ptitsi-v-kv-stolipinovo.html", "text": "Експерти от РИОСВ – Пловдив са спасили 13 защитени вида диви пойни птици след сигнал за извършване на незаконен улов в пловдивския кв. „Столипиново“. Това съобщиха за Радио „Фокус“ – Пловдив от екоинспекцията. При съвместна проверка със съдействието на полицията е било установено, че двама жители на района извършват улов на защитените от Закона за биологичното разнообразие пойни птици край брега на река Марица. При акцията са спасени седем щиглеца, две обикновени конопарчета, три диви канарчета и една елшова скатия. Птиците са били в добро състояние и са пуснати на свобода. Мрежите за улов и клетките са конфискувани, а на нарушителите са съставени предупредителни протоколи от органите на реда. Предвидените за физически лица санкции според Закона за биологичното разнообразие при подобни случаи са в размер от 100 до 5000 лв. Освен глоба, нарушителите трябва да заплатят и обезщетение по 40 лв. за брой защитен вид.\r\nТони МИХАЙЛОВ", "date": "2017.11.23", "title": "Пловдив: Експерти от РИОСВ са спасили 13 защитени вида диви пойни птици в кв. „Столипиново“"}
{"url": "http://www.focus-news.net/news/2017/11/23/2460185/plovdiv-piyan-shofyor-predizvika-verizhna-katastrofa-v-rayona-na-mezhdunarodniya-panair-v-grada.html", "text": "Пиян шофьор предизвика верижна катастрофа в района на панаира в Пловдив.  Няма сериозно пострадали. Това съобщи за Радио \"Фокус\" - Пловдив говорителят на ОДМВР - Пловдив. Към 20.30 лек автомобил, който идвал от Водната палата преминал през разделителните колчета в насрещното движение и се блъснал в друг автомобил. Впоследствие били ударени и още две коли и автобус на спирката. В болница за преглед е 29-годишен шофьор. Виновният водач е с алкохолна проба над 3 промила. Той е задържан. Движението в посока Тунела е затруднено. Два екипа на КАТ подпомагат трафика.\r\nЦветана ТОНЧЕВА", "date": "2017.11.23", "title": "Пловдив: Пиян шофьор предизвика верижна катастрофа в района на Международния панаир в града"}
{"url": "http://www.focus-news.net/news/2017/11/23/2460186/sport-zavarshi-parvata-seriya-ot-machovete-ot-liga-evropa.html", "text": "Завърши първата серия от 13 мача от 5-ия кръг на груповата фаза на Лига Европа за тази вечер. Резултатите от някои от мачовете:\r\nЗенит Санкт Петербург – Вардар Скопие 2:1\r\nАтлетик Билбао – Херта Берлин 3:2\r\nБАТЕ Борисов – Цървена Звезда 0:0\r\nКьолн – Арсенал 1:0\r\nВиктория Пилзен – Стяуа Букурещ 2:0\r\nЛацио – Витес 1:1\r\nПо-рано днес отборът на българския треньор Станимир Стоилов Астана загуби домакинството си на Виляреал с 2:3.", "date": "2017.11.23", "title": "Спорт: Завърши първата серия от мачовете от Лига Европа"}
{"url": "http://www.focus-news.net/news/2017/11/23/2460187/stara-zagora-rabotna-sreshta-profesionalnoto-obrazovanie-predizvikatelstva-i-aktualni-problemi-se-provede-v-pg-ivan-hadzhienov-v-kazanlak.html", "text": "Работна среща „Професионалното образование – предизвикателства и актуални проблеми“ се проведе в Професионална гимназия „Иван Хаджиенов“ в Казанлък като част от инициативите свързани с Европейската седмица на професионалните умения, предаде кореспондент на Радио „Фокус“. След срещата беше открита изложба на тема „Моята професия в моите представи“ с рисунки на ученици от 8 клас на гимназията. Раздадени бяха и награди на участниците във фотоконкурса „Млад техник“.\r\nПроявите, свързани с популяризиране на дуалното образование ще продължат и през 2018 година. Една от тях е „Месец на професиите“, като всяка седмица от месец март ще бъдат представяни професии и специалности, по които се обучават учениците в ПГ „Иван Хаджиенов“. В чест на патронния празник на училището ще се проведе „Парад на професиите“, ще бъде проведен и Трети научен технически фестивал с участието на фирми, основни училища и висши учебни заведения.\r\nСлавяна ГАЙДАРОВА", "date": "2017.11.23", "title": "Стара Загора: Работна среща „Професионалното образование – предизвикателства и актуални проблеми“ се проведе в ПГ „Иван Хаджиенов“ в Казанлък"}
{"url": "http://www.focus-news.net/news/2017/11/23/2460188/predstoyashti-mezhdunarodni-sabitiya-za-24-noemvri-agentsiya-fokus.html", "text": "*** Започва срещата на върха на „Източното партньорство на ЕС“ , като в нея ще вземат участие лидерите на шест регионални държави – Армения, Азербайджан, Беларус, Грузия, Молдова и Украйна\r\n***Ще се проведе среща между премиера на Великобритания Тереза Мей и председателят на Европейския съвет Доналд Туск, по време на която трябва да бъде обсъден прогреса на преговорите за Брекзит\r\n***Международната агенция за атомна енергетика (МААЕ) ще проведе среща, като основна тема ще бъде прогреса по Съвместния всеобхватен план за действие (СВПД) за иранската ядрена програма\r\n***Пратеникът на ООН за Сирия Стефан де Мистура ще се срещне с руски дипломати и военни\r\n***Министърът на външните работи на Русия Сергей Лавров ще се срещне с японския си колега Таро Кано\r\n***Поляците ще излязат по улиците на 50 града, за да протестират срещу реформите в правосъдната система на страната, предложени от правителството на партията „Право и Справедливост“\r\n***Президентът на Франция Еманюел Макрон ще проведе разговори с премиера на Гърция Алексис Ципрас\r\n***В мароканските джамии ще бъдат отправени молитви към Аллах за дъжд, какъвто не е падал от края на лятото\r\n***Представители на част от сирийската опозиция ще проведат трети ден на преговори в Саудитска Арабия, като целта е да бъде формирана единна делегация за мирните преговори под шапката на ООН в Женева\r\n***", "date": "2017.11.23", "title": "Предстоящи международни събития за 24 ноември ( Агенция „Фокус“ )"}
{"url": "http://www.focus-news.net/news/2017/11/23/2460189/japan-times-yaponskoto-pravitelstvo-smyata-da-razraboti-plan-za-evakuatsiya-na-svoite-grazhdani-ot-yuzhna-koreya-pri-eventualna-eskalatsiya-na-naprezhenieto.html", "text": "Японското правителство смята да разработи план за евакуирането на своите гражданите, намиращи се на територията на Южна Корея, който би се задействал при ескалация на напрежението между Северна Корея и съюзниците на САЩ в региона. Това пише японското издания The Japan Times, като се позовава на свои източници, близки до правителството. \r\nНа територията на Южна Корея се намират около 38 хил. японци, припомня изданието, като при нужда те ще бъдат превозени към японските острови. Цифрата не включва японските туристи в южнокорейската държава, но за тях също ще бъде осигурен транспорт. Според вестника, идеята за разработката на такъв план е предизвикана от факта, че по-голямата част от японците в Южна Корея се намират в регионите на столицата Сеул и в близост до демилитаризираната зона. Цанко Цолов", "date": "2017.11.23", "title": "Japan Times: Японското правителство смята да разработи план за евакуация на своите граждани от Южна Корея при евентуална ескалация на напрежението"}
{"url": "http://www.focus-news.net/news/2017/11/23/2460190/ek-evropeyskata-komisiya-dava-otsenka-na-sastoyanieto-na-zdraveto-v-es.html", "text": "Европейската комисия приключи първия двугодишен цикъл „Състояние на здравеопазването в ЕС“, съобщават от пресцентъра на ЕК. Основните констатации от анализа: \r\n- Трябва да се намери решение не само на неравномерните инвестиции в профилактиката, но и на социалните неравенства, както се вижда от различията по отношение на скрининга за ракови заболявания или физическата активност между хора с по-високи и по-ниски доходи и образование. \r\n- Висококачествената първична помощ помага на пациентите добре да се ориентират в здравната система и спомага за избягване на разхищаването на средства. Само 14 държави от ЕС изискват направления от първичната помощ за консултацията със специалист; в 9 други държави има финансови стимули за направления. \r\n- Интегрираната грижа гарантира, че пациентите получават комплексна помощ. \r\n- Здравните органи трябва да подготвят работната сила за предстоящите промени: застаряващо население и мултиморбидност, необходимост от солидни политики за набиране на персонал, нови умения и технически иновации. \r\n- Цифровата трансформация в здравеопазването и грижите спомага за отчитане на реалните резултати и опит, които ще са от полза за пациентите и ще допринесат за подобряване на ефективността на здравните системи.", "date": "2017.11.23", "title": "ЕК: Европейската комисия дава оценка на състоянието на здравето в ЕС"}
{"url": "http://www.focus-news.net/news/2017/11/23/2460191/v-prepalnena-zala-v-nch-vasil-levski-1861-g-v-karlovo-be-predstavena-knigata-aza-sluzhiha-pri-drangova-na-krasimir-uzunov.html", "text": "Книгата „Азъ служихъ при Дранговъ“ от Красимир Узунов бе представена днес в Карлово в организираната от общината \"Вечер по отечестволюбие\". Преди представянето пред препълнената зала на читалището бе излъчен и 30-минутен филм за полковник Борис Дрангов. На представянето присъстваха Цвета Караянчева – председател на Народното събрание, която посрещната по-рано през деня с военни почести пред община Карлово, генерал Константин Попов – председател на Комисията по отбрана в 44-то Народно събрание, Народните представители вицеадмирал Пламен Манушев и Жельо Бойчев, Емил Янев – заместник-началник на Военна академия „Георги С. Раковски“, кметове на селища от общината, директори на училища и културни институти. Вечерта водеше лично кметът града д-р Емил Кабаиванов. \r\n„Когато има такива родолюбиви теми, когато има какво да кажем на децата си,  не може да не се събираме\",  каза при представянето на книгата  председателят на парламента Цвета Караянчева. \"Такива хора като Дрангов трябва да бъдат разказвани, защото той е история,  храброст,  достоен български офицер\", допълни още тя и за да подсили словото си прочете цитати от книгата на Красимир Узунов. \r\n„Ако трябва да говорим за съвременни будители, то Красимир Узунов трябва да е в първите им редици с всичките му трудове\", каза вицеадмирал Пламен Манушев. Той изтъкна достойнствата на книгата на Красимир Узунов, която определи като \"монументален труд\". \"Посветена е на една малка част от живота на подполковник Дрангов - 100 дни от Скопската школа\", посочи Манушев. Той отбеляза, че в тази книга се говори за дълг, чест, достойнство и национални идеали. Той посочи още, че в книгата авторът цитира имената на всички командири, както и съдбата им. „Красимир Узунов е човек, който най-много знае за Първата световна война\", заяви народният представител и председател на Комисията по отбрана Константин Попов. \r\nСпоред автора на книгата Красимир Узунов Дрангов е пламък и за него не може да се пише равнодушно. Той обясни, че е написал тази книга под влияние на внука на подполковник Дрангов, с който се познава. На въпрос на военнослужещ от залата дали тази книга ще бъде представена в Македония, Красимир Узунов отговори, че Македония още не е узряла за представяне на тази книга, но подчерта, че в Битоля ще има представяне на книгата \"Каймакъ-Чаланъ\". За новата си книга \"Азъ служих при Дранговъ\" Красимир Узунов каза още, че се е постарал на всяка страница да има по една мисъл на Дрангов. \"100 години след смъртта му, ние нямаме събрано всичко от Дрангов\", каза още Узунов. \"Дрангов трябва да бъде събран и да се изучава\", добави още той.\r\nОт своя страна кметът на Карлово д-р Емил Кабаиванов обяви, че вече има сформиран Инициативен комитет на национално ниво за изграждане на паметник на полковник Дрангов във военната академия. Община Карлово ще се включи с финансови средства за изграждането му. Ще бъде изграден също така и Пантеон на загиналите във войните, отново във военната академия, каза Кабаиванов. Накрая книга „Азъ служихъ при Дранговъ“ получиха всички директори на изявени училища в общината, както и директорите на музеи. По един екземпляр от нея получиха и кметовете на населени места.\r\nЦветана ТОНЧЕВА", "date": "2017.11.23", "title": "В препълнена зала в НЧ „Васил Левски – 1861 г.“ в Карлово бе представена книгата „Азъ служихъ при Дранговъ“ на Красимир Узунов"}
{"url": "http://www.focus-news.net/news/2017/11/23/2460192/cnn-eksploziya-e-chuta-ot-myastoto-kadeto-posledno-e-zabelyazana-lipsvashtata-arzhentinska-podvodnitsa.html", "text": "Експлозия е чута от мястото, където последно е забелязана липсващата аржентинска подводница, съобщиха от Буенос Айрес, предава CNN. \r\n“Бе регистрирана странна, еднозначна, кратка, силна“ експлозия, разкри говорител на флота на страната по време на пресконференция в четвъртък. Новината идва в последните дни, в които липсващата от 15-и ноември насам подводница трябва да бъде открита, тъй като според властите, в противен случай намиращите се на борда 44 души екипаж ще останат без въздух, припомня медията. Според експерти, ако морския съд не е излизал на повърхността от момента на изчезването си, то запасите от кислород на борда ще стигнат на екипажа до 25-и ноември. \r\nМедията припомня, че аржентинският флот загуби връзка с подводницата на 15-и ноември, като от 17-и текат операции по нейното издирване, в които участват и американски кораби.  Цанко Цолов", "date": "2017.11.23", "title": "CNN: Експлозия е чута от мястото, където последно е забелязана липсващата аржентинска подводница"}
{"url": "http://www.focus-news.net/news/2017/11/23/2460193/yonhap-shest-amerikanski-iztrebitelya-shte-uchastvat-vav-voenni-manevri-v-yuzhna-koreya-prez-dekemvri.html", "text": "Шест американски изтребителя тип F-22 „Раптър“, които разполагат със стелт технология, ще участват във военно учение в Южна Корея през декември, предава местната агенция Yonhap, като се позовава на официални данни. \r\n„Шест самолета F-22 от американските военновъздушни сили ще се присъединят към насрочените за декември учения между САЩ и Южна Корея“, се казва в съобщението на южнокорейската армия. \r\nИзтребителите ще пристигнат от една от американските бази на японския остров Окинава, разкрива агенцията, като припомня, че маневрите са насрочени за период от четвърти до осми декември. Освен това е вероятно в учението да се включат и четири самолета тип F-35A “Лайтънинг“.   Цанко Цолов", "date": "2017.11.23", "title": "Yonhap: Шест американски изтребителя ще участват във военни маневри в Южна Корея през декември"}
{"url": "http://www.focus-news.net/news/2017/11/23/2460195/sport-zavarshiha-parvite-poluvremena-na-vtoriya-krag-ot-dneshnite-machove-v-liga-evropa.html", "text": "Лудогорец изостава като домакин с 0:2 от турския отбор Башакшехир след края на първото полувреме в мач от втората серия на срещите от турнира Лига Европа. Резултати на полувремето от другите мачове: \r\nМилан – Аустриа – 3:1\r\nАтлитики Еносис Константинуполеос – Риека – 1:2\r\nЕвертън – Аталанта – 0:1\r\nПартизан – Янг Бойз -1:1\r\nЛион – Аполон Лимасос – 2:0\r\nБрага – Хофенхайм – 1:0\r\nШериф Тираспол – Злин – 1:0\r\nСкендербеу – Динамо Киев 1:1", "date": "2017.11.23", "title": "Спорт: Завършиха първите полувремена на втория кръг от днешните мачове в Лига Европа"}
{"url": "http://www.focus-news.net/news/2017/11/23/2460196/washington-examiner-zhitelite-na-severna-koreya-sa-yadosani-na-donald-tramp-spored-pravitelstvoto-v-phenyan.html", "text": "Жителите на Северна Корея са ядосани на Доналд Тръмп, съобщиха от правителството в Пхенян в четвъртък, пише Washington Examiner. Това е станало ясно след проведено от страна на властите допитване, а причината е скорошното изказване на американския президент, в което Северна Корея бе обявена за спонсор на тероризма. \r\n„Вече е неприемливо, че старият лунатик Тръмп и неговата клика са извършили още една провокация срещу Северна Корея“, е заявил един от анкетираните.  Цанко Цолов", "date": "2017.11.23", "title": "Washington Examiner: Жителите на Северна Корея са ядосани на Доналд Тръмп, според правителството в Пхенян"}
