{"url": "http://www.focus-news.net/news/2019/07/08/2678294/premierat-boyko-borisov-e-na-poseshtenie-v-bosna-i-hertsegovina-za-sreshta-na-varha-na-protsesa-za-satrudnichestvo-v-yugoiztochna-evropa-obzor.html", "text": "Сараево.  Премиерът Бойко Борисов е на двудневно посещение в Босна и Херцеговина за среща на върха на Процеса за сътрудничество в Югоизточна Европа. На летището в босненската столица Сараево той бе посрещнат от Августина Цветкова, извънреден и пълномощен посланик на Република България в Босна и Херцеговина и дипломати от посолството. След Борисов проведе среща на четири очи с президента на Турция Реджеп Тайип Ердоган. Двамата обсъдиха задълбочаването на двустранното сътрудничество и приноса на Турция за овладяване на мигрантския поток по българската граница. Българският премиер подчерта важността от устойчивото развитие на двустранното партньорство, което е част от българската външна политика. Той изтъкна, че страната ни ще продължи да се води от принципите на добросъседство, взаимно уважение, равенство и ненамеса във вътрешните работи. Бойко Борисов и Реджеп Тайип Ердоган дадоха висока оценка на активизирането на политическия и икономическия диалог между България и Турция, като подчертаха доброто развитие на областта на туризма, енергетиката и транспорта през последните години.  \r\nБорисов беше категоричен, че мирът и диалогът са най-доброто средство на дипломацията за всички държави в Европа.  \r\nПо-късно премиерът участва във вечеря по случай срещата на върха на държавните и правителствени ръководители на страните-участници в процеса за сътрудничество в Югоизточна Европа. Нейни домакини бяха председателят на Председателството на Босна и Херцеговина – Милорад Додик и членовете на Председателството на Босна и Херцеговина Желко Комшич и Шефик Джаферович. По време на вечерята Борисов проведе неформален разговор с президента на Република Северна Македония Стево Пендаровски. Утре е предвидена официална среща между двамата. Това ще бъде първата среща, откакто Пендаровски пое поста държавен глава на югозападната ни съседка.  \r\nФорумът продължава и утре с официална семейна снимка на държавните и правителствени ръководители на страните-участнички. След това предстои пленарна сесия, която ще бъде открита от председателя на Председателството на Босна и Херцеговина – Милорад Додик. Очакват се изказвания и на Желко Комшич и Шефик Джаферович – членове на Председателството на Босна и Херцеговина. Министър-председателят на България Бойко Борисов също ще направи обръщение и ще разговаря лично с Додик.   Форумът се провежда днес и утре в Сараево и Яхорина и е посветен на икономическото сътрудничество в региона.  \r\nПроцесът за сътрудничество в Югоизточна Европа изпълнява ролята на форум за политически диалог. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.  \r\nПо инициатива на страната ни е създадено и парламентарното измерение на Процеса за сътрудничество в Югоизточна Европа, чийто Регионален секретариат е в София.  \r\nБългария е сред най-активните участници в процеса, като три пъти е била негов председател. Останалите страни членки са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия, Черна гора и Косово. \r\nВеселка ИВАНОВА", "date": "2019.07.08", "title": "Премиерът Бойко Борисов е на посещение в Босна и Херцеговина за среща на върха на Процеса за сътрудничество в Югоизточна Европа (ОБЗОР)"}
{"url": "http://www.focus-news.net/news/2019/07/08/2678267/stara-zagora-detsa-ot-shkola-art-liniya-vzeha-uchastie-v-natsionalniya-plener-generatsiya-tvorya-v-selo-gorna-lipnitsa.html", "text": "Деца от Школа „Арт линия” взеха участие в националния пленер „Генерация творя” в село Горна липница. Това каза за  Радио „Фокус”  ръководителят на школата Ваня Запрянова. Тя подчерта, че в пленера са участвали над 50 деца от цялата страна. Школи по изкуствата от Бургас, Габрово, Казанлък, Павликени и децата на Горна липница демонстрираха нови техники в старото училище в селото. В края на пленера бе открита изложба със създадени по време на творческата проява стъклописи, картини с арил и масло, колажи и дегитални рисунки от учениците и техните учители. Представени бяха и други техники като инкаустика, батик, кирие, стрингарт. „Вече 10 години духът на училището е запазен и жив, защото има хора, които го съхраняват. Благодарим на организаторите, които успяват да обединят всичко това и да ни присъединят към благородната идея”, каза още Ваня Запрянова. \r\nСлавяна ГАЙДАРОВА", "date": "2019.07.08", "title": "Стара Загора: Деца от Школа „Арт линия” взеха участие в националния пленер „Генерация творя” в село Горна липница"}
{"url": "http://www.focus-news.net/news/2019/07/08/2678269/kyustendil-chitalishte-bratstvo-realizira-proekt-zelen-kat.html", "text": "Читалище „Братство” реализира проект „Зелен кът” в Кюстендил. Това съобщи за  Радио „Фокус” – Кюстендил  Иван Андонов, председател на читалището. Зеленият кът е на улица „Иларион Макариополски”. „Проектът бе разработен по Приоритетна област 1: „Благоустрояване и озеленяване в община Кюстендил”, с финансовата подкрепа на община Кюстендил. Бенефициент по проекта бе читалището, а дейностите бяха реализирани с активното участие и доброволния труд на жителите в квартала”, каза Иван Андонов. В рамките на проекта е почистен и облагороден теренът, засадени са вечнозелени растения, монтирано е парково обзавеждане – пейки, изградено е улично осветление и  е монтирано детско съоръжение – люлка. „Целта на  проектната инициатива бе да се създаде благоприятна среда в кварталното пространство и условия за пълноценен отдих, разговори и беседи на живущите посредством благоустрояване на пространство с паркови съоръжения и озеленяване”, каза Иван Андонов.   Проектната инициатива е финансирана от Общински фонд за подкрепа на местни инициативи. \r\nВенцеслав ИЛЧЕВ", "date": "2019.07.08", "title": "Кюстендил: Читалище „Братство” реализира проект „Зелен кът”"}
{"url": "http://www.focus-news.net/news/2019/07/08/2678266/b92-konflikt-mezhdu-ohranata-na-erdogan-i-granichnata-politsiya-na-letishteto-v-saraevo.html", "text": "На международното летище в Сараево се стигнало до лека свада между охраната на Ердоган и граничната полиция на летището в Сараево, заради опит за избягване на контролната процедура на летището, съобщава сръбското радио  B92 . Според информация от местни медии, инцидентът е потвърден от Зоран Галич, директор на граничната полиция в Сараево. \r\nДо случая се е стигнало след като няколко от охранителите на Ердоган се опитали да избегнат преминаването през редовната контролна процедура. Двете страни първоначални са си разменили словесни обиди, след което се е стигнало до лека физическа разпра, в която няма ранени и след която не се е стигнало до по-сериозен сблъсък.  \r\nСпоред Галич, тези „които идват  в Босна и Херцеговина, трябва да спазват законите на Босна и Херцеговина, а да не смятат, че са над тях“. Така както членовете на президентството на балканската държава спазват правилата, когато участват в международни форуми, като и чуждите лидери трябва да направят същото, идвайки в Босна и Херцеговина, допълнил е Галич.  : Цанко Цолов", "date": "2019.07.08", "title": "B92: Конфликт между охраната на Ердоган и граничната полиция на летището в Сараево"}
{"url": "http://www.focus-news.net/news/2019/07/08/2678264/predstoyashti-sabitiya-v-stranata-za-9-yuli-agentsiya-fokus.html", "text": "*** \r\nОт 16.00 часа в зала \"Запад\" на Народното събрание ще се проведе заседание на Комисията по енергетика.  \r\n*** \r\nОт 16.30 часа в зала „Огледална“ на Народното събрание Комисията по земеделието и храните ще проведе заседание.  \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 11.00 часа кметът Йорданка Фандъкова ще посети 37 СУ „Райна Княгиня“ на ул. „Луи Пастьор“ 1 в  ж.к „Люлин  10“. \r\n*** \r\nОт 11.00 часа пред паметника на Иван Вазов в градинката на столичния храм „Света София“, Националният литературен музей и къща музей „Иван Вазов“ в столицата организират възпоменателно честване по повод на 169 години от рождението на писателя. \r\n*** \r\nОт 11.00 часа в зала „Княз Александър I“ на Историческия музей ще бъде открита изложбата „Тракийско въоръжение от I хил. пр. Хр.“. \r\n*** \r\nОт 11.00 часа в Централното фоайе на Националната библиотека „Св. Св. Кирил и Методий“ ще се открие експозицията „Изкуството на книгата в Хърватия“. \r\n*** \r\nОт 11.00 часа в Национален пресклуб БТА Центърът на икономическо развитие ще представи резултатите от проекта, финансиран от Европейската комисия, „Адаптиране на индустриалните отношения към новите форми на работа”. \r\n*** \r\nОт 11.00 часа в градинката на столичния храм „Света София“, Националният литературен музей и Къща-музей „Иван Вазов“ организират възпоменателно честване по повод 169 г. от рождението на Иван Вазов. \r\n*** \r\nОт 14.00 часа в сградата на Агенция „Пътна инфраструктура“ ще се отворят постъпилите оферти в откритата обществена поръчка за проектиране и строителство на нов железопътен надлез при км 106+569 на път I-5 Велико Търново – Дебелец, над ж.п. линията Русе – Стара Загора. \r\n*** \r\nОт 18.00 часа пред Министерски съвет ще се проведе шествие срещу фермерите за кожи, организирано от сдружение КАЖИ, Фондация „Дивите животни“ и Националната гражданска инициатива за забрана добива на ценни кожи. \r\n*** \r\nОт 18.00 часа в Националната галерия „Квадрат 500“ открива изложба „Синтез“, посветена на индонезийското и българското съвременно изкуство.  \r\n*** \r\nОт 10.00 часа на ул. „Свобода“ и ул. „Симеон Радев“ специално оборудван микробус ще приема опасни отпадъци, във връзка с организираната от Общината кампания за извозване на опасни отпадъци.  \r\nОт 13.00 часа микробусът ще бъде в кв. „Струмско“ при уширението на ул. „Битоля“. \r\n*** \r\nОт 18.00 часа в Градска художествена галерия ще бъде открита самостоятелна изложба на благоевградския художник Красимир Якимов. \r\n*** \r\nОт 14.00 часа часа в галерия „Георги Баев“ в Бургас ще бъде открита изложбата „Обич за България“ на българчета, живеещи в чужбина. \r\n*** \r\nОт 21.00 часа в Летен театър Бургас ще се проведе концертът „Да послушаме кино“ на Хилда Казасян. \r\n*** \r\nОт 10.00 часа в Апелативен съд – Варна ще бъде гледана мярката на задържания под стража румънски водач на автомобил, обвинен че е причинил смърт по непредпазливост на дете на паркинг в Морската градина.  \r\n*** \r\nОт 15.00 часа в Държавен куклен театър – Варна ще се проведе пресконференция за премиерата на „Три диоптъра щастие“ – спектакъл за възрастни на режисьора Боян Иванов! Премиерните представления са на 11 и 12 юли от 21.00 ч. \r\n*** \r\nОт 17.00 часа в Арт салона на Радио „Варна“ ще бъде представена новата книга на дипломата-писател Анатолий Викторович Щелкунов „Ангел милосердия“. \r\n*** \r\nОт 18.00 часа в зала „Север“ на Археологическия музей ще бъде открита гостуващата изложба „Армения и България – цветове е форми“. \r\n*** \r\nОт 18.00 часа Ателие „Георги Велчев“ ще бъде открита изложбата на Стефан Кулев в Ателие „Георги Велчев“. \r\n*** \r\nОт 09.30 часа в Заседателната зала на Свищовската община ще се проведе информационна среща за популяризиране на проекта за модернизация на болниците в населеното място. \r\n*** \r\nОт 10.00 часа в ала „Трапезица“ на „Интерхотел Велико Търново“ ще се проведе информационен семинар на тема „Възможности за подпомагане на малките стопанства по Програмата за развитие на селските райони (ПРСР) 2014-2020“. \r\n*** \r\nОт 11.00 часа в конферентната зала на Областен информационен център – Велико Търново ще се проведе работна среща с медиите за представяне на обобщените резултати от дейността на центъра през първите шест месеца на 2019 г.  \r\n*** \r\nОт 19.00 часа в Младежки център – Концертна зала ще се състои спектакълът „Любовна нощ“ от Рей Галтън и Джон Антробс. Организатор: Театър „Искри и сезони“. \r\n*** \r\nОт 20.30 часа в Летния театър ще се проведе концерт „Звездите на България“ с участието на Маргарита Хранова, Йордан Караджов, Росица Кирилова, Владислав Славов, Христо Кидиков и Петя Буюклиева. \r\n*** \r\nОт 10.00 часа в Детския отдел на библиотека „Родина“, ул. „Българско опълчение“ 69, стартира творческо ателие  „Познато и непознато“. \r\n*** \r\nОт 10.00 часа във Филиал „Лозенец“ на библиотека „Родина“, ул. „Кап. Петко войвода“, 54 се организират литературни игри, творчески ателиета, филмови прожекции, спортни игри, забавни и полезни занимания“ \r\n*** \r\nОт 10.00 часа в Къща-музей „Гео Милев“ започва „Четем и рисуваме“, „Литературни закачки“ – отгатване на гатанки и рисуване на отговор, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват \r\n*** \r\nОт 21.00 часа на сцена „Лапидариум“ в Регионалния исторически музей ще се играе спектакълът „“Нощно слънце“ по Йордан Йовков  - постановка на Драматичен театър „Гео Милев“ – Стара Загора. \r\n*** \r\nОт 21.00 часа на сцена „Къща на архитекта“, ул. „Сава Силов“ 37 ще се проведе джаз концерт „Джазоспекция“. \r\n*** \r\nОт 10.00 часа в Окръжен съд – Ловеч ще се гледа дело НОХД 98/2019 срещу И.К.К. по чл. 343, ал 1, буква „в“ от НК (причинена смърт по непредпазливост в транспорта.  \r\n*** \r\nОт 17.30 часа в Регионалната библиотека „Проф. Беньо Цонев“ актьорът Ицхак Финци ще чете откъси от книгата Budapest Noir на  Вилмош Кондор, в рамките на провеждащия се в града кинофестивал „Фирмирай“. \r\nОт 21.00 часа на площада пред Ловчанското читалище ще има прожекция на екранизация по книгата Budapest Noir на  Вилмош Кондор. \r\n*** \r\nОт 18.00 часа в Художествената галерия ще бъде представена книгата на Георги Кючуков. \r\n*** \r\nОт 21.30 часа в Лятно кино „Яворов“ ще се прожектира филмът „Проектът „Флорида“. \r\n*** \r\nОт 08.40 часа близо 700 кандидат-студенти ще се явят на изпита по химия за „Медицина“ и „Фармация“ в Медицинския университет в града. \r\n*** \r\nОт 16.30 часа в Пресклуб на БТА – Плевен  ще се проведе пресконференция на уволнени преподаватели от Езиковата гимназия в Плевен - Добринка Георгиева, Надежда Вълева, Цветослава Манчева и Жоржета Каменополска. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Черна комедия\" от П.Шафър, гостуване на Театър ,,Българска армия\". \r\n*** \r\nВ 09.00 часа в зала 1 на Окръжния съд ще се проведе заседание по делото срещу бившия заместник-кмет на община Куклен за приемане на подкуп за уреждане на обществена поръчка. Обвиняема е и Надежда М., представител на фирмата, спечелила с подкуп обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ \r\n*** \r\nВ 09.30 часа в зала 1 на Апелативния съд ще се проведе заседание по делото, с което подсъдимият И. Д. обжалва условна присъда от 6 месеца лишаване от свобода с изпитателен срок от 3 години и лишаване от право за 6 месеца да управлява МПС. Пловдивският окръжен съд го е признал за виновен в това, че при управление на моторно превозно средство е нарушил правилата за движение и по непредпазливост е причинил смъртта на Р. К. \r\n*** \r\nВ 11.00 часа в пространството СКЛАД на ул. \"Екзарх Йосиф\" 16 ще се състои пресконференция, на която ще бъде обявено партньорството между Фондация \"Пловдив 2019\" и \"Рефан България\" ООД.  \r\n*** \r\nВ 13.00 часа в зала 1 на Апелативния съд ще се проведе заседание по делото, образувано по жалба на Л. М. срещу присъда на Пазарджишкия окръжен съд, с която е признат за виновен в изнасилване и грабеж на жена в село Мало Конаре.  \r\n*** \r\nОт 16.00 часа в Limacom Event Center,  бул. „Марица“ 154 А ще се проведе специализиран форум за изграждане на работодателската  марка  „Inside-Out“, организиран от EmployerBrandingPower, общ проект на двете водещи компании на пазара в сферата на корпоративните комуникации InterImage и управлението на човешките ресурси – JobTiger, съвместно с Тракия Икономическа Зона, гр. Пловдив. \r\n*** \r\nОт 10.30 часа на Централния вход на ОДМВР – Разград ще се проведе месечният брифинг на директора на ОДМВР-Разград ст. Комисар Ивайло Йовчев. \r\n*** \r\nОт 11.00 часа в Областна администрация ще се проведе пресконференция относно резултатите от националното външно оценяване на седмокласниците в Разградска област. \r\n*** \r\nОт 14.00 часа в зала 712 в Областна администрация-Разград ще заседава постоянната областна епизоотична комисия. \r\n*** \r\nОт 11.00 часа в Руския културно-информационен център, София, ул. Шипка № 34, главният изпълнителен директор на „Български пощи“ ЕАД Деян Дънешки ще пусне в употреба издание на тема: „140 години от установяването на дипломатически отношения между Република България и Руска Федерация“. \r\n*** \r\nОт 10.30 часа в ОДМВР-Смолян ще се проведе брифинг с участието на представители на местните и централни медии на тема „Резултатите от работата на служителите в ОДМВР-Смолян през първото шестмесечие на 2019г. в борбата с престъпността и осигуряването на добър обществен ред“.  \r\n*** \r\nОт 11.00 часа в МБАЛ „Д-р Братан Шукеров“ ще се проведе пресконференция по повод годишнината от създаването на Центъра за инвазивна кардиология.  \r\n*** \r\nОт 16.30 часа в сградата на ОДМВР-Смолян ще бъде открито изложение на оръжия, технически средства и помощни средства, използвани в ежедневната работа на служителите от ОДМВР – Смолян. \r\n*** \r\nОт 17.00 часа на Амфитеатър на Стар център ще се проведат демонстрации по полицейска лична защита  и бойни изкуства, работа със служебно куче и демонстрация на „Специализирано тактическо звено за бързи действия“ при ОДМВР-Смолян. \r\n*** \r\nОт 17.30 часа на Стария център в Смолян ОДМВР – Смолян организира благотворителен концерт, средствата от който ще бъдат разпределени на децата на загинали полицаи от ОДМВР-Смолян. \r\n*** \r\nОт 11.00 часа на археологическите разкопки в античния град Мисионис край  Търговище, ще се състои пресконференция по повод началото на летния археологически сезон. Археолозите проф. Николай Овчаров и Ангел Конаклиев ще представят реставрирания баптистерий, или т.нар. кръщелня, която бе разкрита през миналата година.  \r\n*** \r\nОт 10.00 часа в зала 203 на общината ще има брифинг. \r\n*** \r\nОт 11.00 часа в района на Народно читалище „Зора – 1945 г.“ кметът на града Георги Славов ще пререже лентата на модернизираните зони в града и ул. „Преслав“ по проекта „Устойчиво и интегрирано развитие на градската среда на Община Ямбол“. \r\nОт 11.45 часа в зала 107 на Община Ямбол ще бъде дадена заключителна пресконференция, на която ще бъдат отчетени резултатите от изпълнението на целия проект.", "date": "2019.07.08", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2019/07/08/2678263/premierat-boyko-borisov-katsna-v-saraevo-za-dvudnevna-sreshta-na-varha-na-protsesa-za-satrudnichestvo-v-yugoiztochna-evropa.html", "text": "Премиерът Бойко Борисов кацна на летището в Сараево, Босна и Херцеговина за двудневна среща на върха на Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“ . Той бе посрещнат от Августина Цветкова, извънреден и пълномощен посланик на Република България в Босна и Херцеговина и дипломати от посолството. След това Борисов се отправи към босненския курорт Яхорина, където ще се състоят всички събития от форума. Тази вечер предстои среща между българския министър-председател и президента на Турция Реджеп Тайип Ердоган, а по-късно и вечеря, давана от председателя на Председателството на Босна и Херцеговина – Милорад Додик, Желко Комшич и Шафик Джаферович – членове на Председателството на Босна и Херцеговина по случай срещата на върха на държавните и правителствени ръководители на страните-участнички в Процеса за сътрудничество в Югоизточна Европа.  \r\nУтрешният ден ще започне с официална семейна снимка на държавните и правителствени ръководители на страните-участнички. След това предстои пленарна сесия, която ще бъде открита от председателя на Председателството на Босна и Херцеговина – Милорад Додик. Очакват се изказвания и на Желко Комшич и Шефик Джаферович – членове на Председателството на Босна и Херцеговина. Министър-председателят на България Бойко Борисов също ще отправи обръщение. По-късно премиерът ще проведе среща с президента на Република Северна Македония Стево Пендаровски. Това е първата среща, откакто той пое поста държавен глава на югозападната ни съседка. Очаква се основна тема да е историческата фигура Гоце Делчев, която се оказа препъникамък в работата на Съвместната мултидисциплинарна комисия по Договора за добросъседство между двете страни.  \r\nБойко Борисов ще разговаря лично и с Милорад Додик.   \r\nФорумът се провежда днес и утре в курорта Яхорина и е посветен на икономическото сътрудничество в региона.  Процесът за сътрудничество в Югоизточна Европа изпълнява ролята на форум за политически диалог. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.  \r\nПо инициатива на страната ни е създадено и парламентарното измерение на Процеса за сътрудничество в Югоизточна Европа, чийто Регионален секретариат е в София. България е сред най-активните участници в процеса, като три пъти е била негов председател. Останалите страни членки са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия, Черна гора и Косово . \r\nВеселка ИВАНОВА", "date": "2019.07.08", "title": "Премиерът Бойко Борисов кацна  в Сараево за двудневна среща на върха на Процеса за сътрудничество в Югоизточна Европа"}
{"url": "http://www.focus-news.net/news/2019/07/08/2678268/sport-alafilip-parvi-sled-kraya-na-tretiya-etap-na-tur-dyo-frans.html", "text": "Колоездене: Французинът Жюлиан Алафилип завърши първи в третия етап на международното състезание „Тур дьо Франс“, продължителността на който е 215 километра между белгийския град Бенш и френския Еперне. Алафилип преодоля разстоянието за четири часа, четиридесет минути и 29 секунди.", "date": "2019.07.08", "title": "Спорт: Алафилип първи след края на третия етап на Тур дьо Франс"}
{"url": "http://www.focus-news.net/news/2019/07/08/2678265/rumyana-glavcheva-ekspert-seizmolog-za-zemetresenieto-v-yugozapaden-iran-slaba-dokumentiranost-na-vazdeystviyata-i-negolyam-broy-vtorichni-trusove.html", "text": "Епицентърът на днешното земетресение в югозападен Иран, понеделник – 11:56 местно време, е в западните предпланини на масивите Загрос, в близост до град Машед Солиман (около 100 хил.ж.). Разтърсена е главно провинция Хузестан. За епицентралния район е известно, че има един загинал от инфаркт и десетки ранени. Последното не е учудващо, поради високата уязвимост на местното застрояване, по причина на неотдавнашни земетресения на север в Загроските планини (ноември 2017 със стотици жертви), както и поради силата на земетресението с дълбочина в първите десетина километра под земната повърхност. Неминуеми са пукнатини в домовете на местните жители, т.е. максимални въздействия с интензивност около VII степен по 12-степенната скáла.  \r\nМестни медии съобщават за прекъснати комуникации между някои от селата и главни селища, поради повреди на пътната инфраструктура. Нарушения има в електроподаването, както и недостиг на вода. Единични са сведенията за интензивност от V до II степен на разстояния 130-160 км южно от епицентъра, както и от Авез – около IV степен на 100 км югозападно. Извън територията на провинция Хузестан, граничеща с Ирак и Персийския залив, земетресението е слабо документирано, поради слабите ефекти. В района на град Есфахан на 210-230 км изток-североизточно от епицентъра интензивността на въздействие е ниска, от III и II степен; много слаби  сътресения са почувствани в Басра, Ирак, на 220 км югозападно и в Шираз на около 370 км югоизточно. Слабо е въздействието и в Кувейт на 310-330 км югозападно от епицентъра. Ядрената централа в Бушер е на безопасно разстояние в южна посока. Трусът е много слабо усетен и на източното крайбрежия на Персийския залив, Саудитска Арабия (град Хубай). Земетресението не е усетено в Техеран и Багдад, отдалечени на 450 и 500 км от земетръсния източник, съответно.  \r\nЗеметресението с магнитуд 5.7 няма регистрирани предварителни трусове. То, обаче, е  последвано от 7 земетресения с магнитуд 3 и по-голям, като две от тях – още в първия половин час – са с магнитуди 4.0 и 4.7. Иранският сеизмологичен център обявява всичко 14 вторични труса с магнитуд от 2.5 и повече.  \r\nВ района на новото сеизмично събитие земетресения от този размер са ставали и в миналото (карта на сеизмичната активност за периода 1900-2016 гг). Пример за това е земетресение през декември 1978 година с магнитуд 6.1. Сеизмичността по тези места се дължи на колизия между две тектонски плочи – Арабската и Евроазийската. Арабската плоча там се придвижва със скорост около 3 сантиметра в година в посока север-североизток. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.07.08", "title": "Румяна Главчева, експерт-сеизмолог: За земетресението в Югозападен Иран – слаба документираност на въздействията и неголям брой вторични трусове"}
{"url": "http://www.focus-news.net/news/2019/07/08/2678271/pazardzhik-vazstanovena-e-porednata-ulitsa-vav-velingrad.html", "text": "Възстановена е поредната улица във Велинград. Това съобщи за  Радио „Фокус“ – Пазарджик  Бояна Кирилова от общинската администрация. Тя уточни, че става дума за улица „Милош Папарков”. „Ремонтните дейности за цялостна реконструкция на подземна и надземна инфраструктура на уличната мрежа във Велинград вървят по план. След като бе подменена изяло водопроводната мрежа по улица „Милош Папарков”, бе положена и асфалтовата настилка. След смяна на водопровода, предстои полагането на асфалт и на улица „ 3 март”. Дълги години улиците бяха в окаяно състояние. С подмяната на водопроводната мрежа ще бъде подобрено водоподаването, ще бъдат намалени загубите от течове, а живущите на тези улици вече имат нормална и достъпна среда до своите домове“, обясни Кирилова. Тя припомни, че средствата са подсигурени с Постановление на Министерски съвет и от Предприятието за управление на дейностите по опазване на околната среда. \r\nВаня НИКОЛОВА", "date": "2019.07.08", "title": "Пазарджик: Възстановена е поредната улица във Велинград"}
{"url": "http://www.focus-news.net/news/2019/07/08/2678276/sport-yasen-e-posledniyat-chetvartfinal-pri-zhenite-na-uimbaldan.html", "text": "Тенис: Приключи последната среща от осминафиналите при жените на „Уимбълдън“. Така за последния четвъртфинал се класира британката Джоана Конта, която се наложи над Петра Квитова. За място на полуфиналите Конта ще играе срещу Барбара Стрицова. При мъжете – сърбинът Новак Джокович се наложи с 3:0 сета над Уго Хъмбърт, а Давид Гофен продължава след победа над Фернандо Вердаско.", "date": "2019.07.08", "title": "Спорт: Ясен е последният четвъртфинал при жените на „Уимбълдън“"}
{"url": "http://www.focus-news.net/news/2019/07/08/2678274/shumen-vavezhda-se-vremenna-organizatsiya-na-dvizhenieto-po-bul-rishki-prohod.html", "text": "На 9 и 10 юли, вторник и сряда, заради извършване на строително-ремонтни дейности по ВиК мрежи на бул. „Ришки проход“ се въвежда временен режим със спиране на движението в участъка от ул. „Съединение“ до кръстовището с бул. „Мадара“. Това съобщиха от  Община Шумен . Обходните маршрути са от пл. „България“ при кръстовището на бул. „Ришки проход“ с бул. „Мадара“ движението продължава само по бул. „Мадара“, от ул. „Владайско въстание“ при кръстовището на бул. „Ришки проход“ с ул. „Съединение“ движението ще се извършва вляво и вдясно по ул. „Съединение“.  Ограничено ще бъде движението по ул. „Ген. Колев“ в посока изток – само направо по бул. „Мадара“ и по ул. „Ген. Тошев“, която ще бъде затворена без изход в посока изток към бул. „Ришки проход“. Временната промяна в организацията на движение ще бъде обозначена с необходимата вертикална сигнализация.", "date": "2019.07.08", "title": "Шумен: Въвежда се временна организация на движението по бул. „Ришки проход“"}
{"url": "http://www.focus-news.net/news/2019/07/08/2678272/ivan-takov-bsp-sofiya-se-nuzhdae-ot-novo-po-dobro-upravlenie-i-bsp-e-gotova-da-go-predlozhi.html", "text": "София се нуждае от ново, по-добро управление и БСП е готова да го предложи. Това каза за предаването „Софийска трибуна“ по  Радио „Фокус“  Иван Таков – общински съветник от БСП, член на постоянната комисия по опазване на околната среда, земеделието и горите и заместник - председател на постоянната комисия по финанси и бюджет. По думите му едно по-добро управление ще повиши и качеството на живот в столицата. „Виждате в каква среда живеят софиянци – непрекъснати ремонтни дейности, ремонти върху ремонта, прашно и мръсно. Да, няма лошо, трябва да се ремонтира, но трябва да се прави с мисъл, да има политика и приоритети. Не може безцелно да се затваря целият център на София. Тази година това няма да се случи, защото наближават избори, но помним какъв хаос беше миналата година“, обясни общинският съветник от БСП. Иван Таков каза още, че е крайно време за смяна на управлението на София, защото столичани заслужават нещо по-добро. \r\nВеселка ИВАНОВА", "date": "2019.07.08", "title": "Иван Таков, БСП: София се нуждае от ново, по-добро управление и БСП е готова да го предложи"}
{"url": "http://www.focus-news.net/news/2019/07/08/2678277/ruse-vazstanoveno-e-dvizhenieto-po-pat-i-5-ruse-veliko-tarnovo.html", "text": "Възстановено е движението по път I-5 Русе - Вeлико Търново. Това съобщиха от пресцентъра на   Агенция \"Пътна инфраструктура\"(АПИ) .", "date": "2019.07.08", "title": "Русе: Възстановено е движението по път I-5 Русе - Вeлико Търново"}
{"url": "http://www.focus-news.net/news/2019/07/08/2678273/prof-aleksandar-marinov-v-gerb-zapochva-vatreshna-borba-koyato-nyama-da-dovede-do-ochistvane-i-ukrepvane-na-partiyata.html", "text": "В ГЕРБ започва вътрешна борба, която няма да доведе до очистване и укрепване на партията. Това каза за обзорното предаване  „Това е България“  на  Радио „Фокус“  политологът проф. Александър Маринов. Той обърна внимание на новата Етична комисия на ГЕРБ, която е помощен орган на Изпълнителната комисия на партията, и заяви, че ако става въпрос за орган с контролни функции, той би следвало да е независим от политическото ръководство. Проф. Маринов постави въпроса, как ще процедира Етичната комисия по сигнал за член на Изпълнителната комисия, след като й е подчинена. „Етичната комисия е създадена, за да успокои обществото, че нещо се прави и да се разчистят кръговете и лицата, близки до Цветанов. Тя ще използва различни сигнали, но те ще бъдат доста селективно изпращани и разглеждани. Какво ще стане с редица кметове или други местни дейци на ГЕРБ, за които има сигнали, но нищо не се говори за тях ? Или там ще мине тихомълком – виждаме как се слага на пързалката кмета на Пловдив. Не се споменава неговото име още, но се намеква, че там трябва промяна, за да не се окаже Пловдив проблемен град за управляващите“, обясни политологът. Проф. Александър Маринов допълни, че е започнал процес, който ще се изражда, защото мълчанието на партийните членове и делегати се ограничава в рамките на Националното събрание, а навън хората коментират и си споделят, защото разбират, че всичко върви към своя финал и всеки ще търси как да се спасява.  \r\nЦоня СЪБЧЕВА", "date": "2019.07.08", "title": "Проф. Александър Маринов: В ГЕРБ започва вътрешна борба, която няма да доведе до очистване и укрепване на партията"}
{"url": "http://www.focus-news.net/news/2019/07/08/2678275/the-independent-sasht-poiskaha-germaniya-da-izprati-suhopatni-sili-v-siriya-postavyayki-merkel-pred-trudnost.html", "text": "Американски представител поиска Германия да помисли върху възможността за изпращане на пехотни части в Сирия, което постави канцлера Ангела Меркел пред трудност, пише в коментар британското ляво издание  The Independent .  \r\nИ макар да не е нужно германските войници да влизат в преки военни действия на всяка цена, те могат лесно да спомогнат за освобождаване на напрежението, с което са натоварени американските сили към момента, това заяви специалният представител на САЩ за Сирия Джеймс Джефри в интервю за германски вестник.  \r\nГермания, главна мишена за призивите на американския президент Доналд Тръмп за увеличаване на бюджета за отбрана, към момента е изпратила разузнавателни самолети „Торнадо“, които помагат на водената от САЩ коалиция в борбата срещу остатъците от „Ислямска държава“.  \r\n Но защо това би било проблем? От редакцията отговарят – промяна в силите, които се намират в Сирия, изисква решение на Бундестага, което вероятно ще постави Меркел срещу нейните коалиционни партньори. Според Фриц Фелгентру, висш представител на Германската социалдемократическа партия, Берлин не може да изпрати войници в Сирия поради „правни причини“. Британският вестник напомня, че социалдемократите са в коалиция със Съюза (ХДС/ХСС).  \r\nИскането на САЩ е отправено на фона на обявеното през декември намерение за оттегляне на американската армия от вестника, припомнят от изданието, като поясняват, че това би оставило кюрдските съюзници на водената от САЩ коалиция без защита срещу атаки от страна на Турция.  : Цанко Цолов", "date": "2019.07.08", "title": "The Independent: САЩ поискаха Германия да изпрати сухопътни сили в Сирия, поставяйки Меркел пред трудност"}
{"url": "http://www.focus-news.net/news/2019/07/08/2677954/pregled-na-osnovnite-temi-v-svetovniya-pechat-agentsiya-fokus.html", "text": "Намерението на Иран да наруши ядреното споразумение в отговор на безпрецедентния американски политически и икономически натиск, предстоящото участие на турския президент на среща на ръководителите на страните от Югоизточна Европа в Сараево и възникналото напрежение в японско-южнокорейските отношения са сред темите на световния печат. \r\n***  Иран е на път да наруши ядрената сделка от 2015 г. за втори път след като в продължение на седмици искаше намаляване на икономическите санкции, пише в коментар американският вестник  The Hill .  \r\nТехеран вече наруши една от ключовите договорки по сделката преди дни, складирайки по-голямо количество обогатен уран отколкото е договорено. А от неделя, Иран обяви, че ще обогатява уран до по-високи от стойностите, заложени в сключения договор – по-сериозно нарушение, което според някои експерти доближава страната до създаването на ядрено оръжие.  \r\nКакво е важно да се знае в тази ситуация, питат от редакцията на вестника и предлагат пет отговора:  \r\n1.\tКакви са действията на Иран към момента \r\nВ понеделник държавни медии обявиха, че Техеран е складирал по-голямо количество обогатен уран отколкото е договорено. Според сделката от 2015 г., Иран няма право на повече от 300 килограма обогатен уран, а в понеделник бе съобщено, че властите в близкоизточната държава вече са нарушили забраната, но това не бе неочаквано, пишат от редакцията.  \r\nСпоред експерти обаче, Иран няма да може да достигне до разработката на ядрено оръжие в близката една година. Но това бе първият път, в който споразумението бе нарушено, което прави възможността ескалацията рискован гамбит, смятат от изданието.  \r\n2.\tКакво смята Иран да прави след това \r\nКогато Техеран обяви, че ще наруши сделката, тамошните власти дадоха на останалите страни по сделката срок до 7 юли преди от близкоизточната държава да предприемат по-сериозни нарушения.  \r\n„На 7 юли, степента на обогатяване на уран вече няма да е 3,67%, като ние ще го увеличим до ниво, което смятаме за нужно и полезно“, заяви президентът Хасан Роухани, цитиран от агенция Tasnim. Според Техеран, страната се нуждае от обогатяване от пет процента за АЕЦ Бушер и 20% за местен изследователски център. Дори 20% е все още далеч от необходимото за ядреното оръжие обогатяване, но веднъж достигнали до това ниво, нужните за бомба 90% няма да са далече. Което от своя страна съкратява значително времето, в което Иран би могъл да се сдобие с опасното оръжие.  \r\n3.\tЕвропа е главната публика \r\nВъпреки тежките търкания между Техеран и Вашингтон, главната публика, наблюдаваща Иран в момента е именно Европа. След като САЩ се изтеглиха и наложиха нови санкции, близкоизточната държава изисква Европа да плати сметката за отдръпналите се капиталовложения. \r\nЕС се опитва да създаде механизъм, който да позволи на бизнеса да продължи търговията с Иран без санкциите на САЩ да бъдат бариера, като такъв бе създаден миналата седмица. Но според Иран това е недостатъчно, защото не изпълнява главното техеранско условие – разрешение за продажба на нефт в количествата отпреди американските санкции.  \r\nСлед като Иран обяви решението си за обогатяването, това предизвика ново безпокойство в Европа.  \r\n4.\tИран смята, че не нарушава сделката \r\nВъпреки че преминава лимитите, заложени в споразумението и заплашва да продължи да го прави, Иран смята, че това не е нарушаване на сделката, позовавайки се на член 36 от нея, според който една страна може да се оплаче ако друга не изпълнява поетите задължения. Според конкретния текст, ако след оплакване все още не е преодолян проблема, то това може да се счита като възможност за спиране на поетите ангажименти като цяло. \r\nИранският външен министър Мохамад Джавад Зариф обяви, че Иран е направил именно това. „Стига останалите страни да спазват договорките, ние ще спрем процеса“, каза техеранският първи дипломат в съобщение в социалните мрежи.  \r\n5.\tТръмп не смята да променя решението си \r\nАдминистрацията на американския президент Доналд Тръмп посочва иранските нарушения за да подсили своята теза, според която сделката не е била добре измислена. Според Вашингтон, Иран не би трябвало да може да изнудва международната общност по такъв начин. Държавният секретар Майк Помпео призова за „подновяване на дългогодишните забрани за обогатяване на уран“ срещу Иран, докато говорителят на Белия дом Стефани Гришам заяви, че дори и преди скорошните събития, Иран без съмнение е нарушавал поетите ангажименти. Самият президент Тръмп предупреди Техеран, че „вашите заплахи могат да се обърнат срещу вас“. \r\n***  Турският президент Реджеп Тайип Ердоган ще вземе участие в двудневна среща на Процеса за сътрудничество на страните от Югоизточна Европа, която ще започва в понеделник в Босна, това пише турското издание  Daily Sabah .  Информацията е разпространена от президентството в Анкара. \r\n„Държавният глава Реджеп Тайип Ердоган ще посети Сараево, столицата на Босна и Херцеговина в периода 8-9 юли 2019 г. за да участва в Процеса за сътрудничество на страните от Югоизточна Европа“ се казва в официалното съобщение, където се припомня, че това е са единственият тип срещи, на който присъстват представители на всички балкански държави.  \r\nОчаква се по време на срещата Ердоган да проведе двустранни разговори с членове на тройното президенство на Босна и Херцеговина, както и други балкански политици. \r\n*** Влошаващите се отношения на Япония с Южна Корея заради разногласия относно тяхната военна история бяха задълбочени от Токио миналата седмица, когато правителството сложи край на преференциалния режим за износа на ключови материали за своя азиатски съсед, които са жизненоважни за производството на полупроводници и цифрови дисплеи, пише японското англоезично издание  The Japan Times . \r\nПравителството може би се опитва да притисне основните индустрии на Южна Корея, като изиграе търговската карта, за да я постави на масата за преговори, но тази тактика може да има и обратни последствия, тъй като много местни компании правят бизнес с партньори в Южна Корея. \r\nРедица фирми заявяват, че наблюдават с нетърпение развитието на ситуацията, като отбелязват, че остава неясно дали наскоро въведените регламенти действително ще попречат на търговията между двете страни. Според новите регламенти най-притеснителна е разпоредбата, според която може да се наложи  да чакат 90 дни, за да получат официално одобрение за износ на някои ключови елементи за Южна Корея. \r\nМеждувременно, някои експерти заявиха, че въздействието вероятно ще бъде ограничено, тъй като този ход не е пълна забрана или ограничение - поне в техническо отношение, което значително да спъне производствените възможности на южнокорейските фирми. \r\nНякои компании обаче казаха, че ако ситуацията се повиши по някакъв начин, тя може да предизвика неблагоприятни последици за цялата верига на доставки. \r\nМиналия четвъртък правителството започна да изисква от японските производители да подават заявления всеки път, когато искат да изнесат флуориран полиимид, флуороводород за Южна Корея. Флуорираният полиамид се използва за дисплеите на смартфоните, докато при производството на полупроводници флуороводородът се използва като ецващ агент. \r\nСпоред доклад на J.P. Morgan, японските фирми са сред водещите производители на трите материала и би било трудно да се намерят алтернативни доставчици с изключение на един вид флуориран полиамид. \r\nЮжна Корея е третата най-голяма японска дестинация за износ след Китай и САЩ. Полупроводниковите компоненти бяха най-продаваната позиция през 2018 г., като са осигурили 630 млрд. йени (10 млрд. лева), според данни, събрани от Японския съвет за външна търговия. \r\nОпитът на Япония за преразглеждане на търговската процедура показва разочарованието на Токио от Сеул и нежеланието му да разрешава проблемите с принудителния труд по време на военните действия след решенията на южнокорейския съд, които наредиха на японските компании да платят компенсации на бивши работници или техните семейства, коментират наблюдатели.", "date": "2019.07.08", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/08/2677955/predstoyashti-sabitiya-v-stranata-za-8-yuli-agentsiya-fokus.html", "text": "*** \r\nOт 11.00 часа на „Дондуков“ 2 президентът Румен Радев ще връчи висши държавни отличия на четирима изтъкнати българи. \r\n*** \r\nОт 09.30 часа в Зала 8 на НДК ще се състои трета обществена дискусия за изработването на окончателен проект на Стратегия за развитие на културата 2019-2029 г.  \r\n*** \r\nОт 10.00 часа в Националния пресклуб на БТА ще се проведе пресконференция на Секция „История“ при Съюза на учените в България на тема „Битката за историята в учебниците по история за 10. клас“. \r\n*** \r\nОт 10.30 часа в The Mall ще бъдат представени учебни симулатори за водачи на МПС с изкуствен интелект. Участие ще вземат зам.-министърът на образованието и науката Деница Сачева, зам.-кметът по транспорта на Столична община Дончо Барбалов, изпълнителния директор на ИА „Автомобилна администрация“ Бойко Рановски и др. \r\n*** \r\nОт 11.00 часа в институцията на омбудсмана Мая Манолова ще представи новия Съвет за наблюдение на и за хората с увреждания.  \r\n*** \r\nОт 15.00 часа в зала „Голям колегиум“ на МЗХГ ще се проведе среща на министър Десислава Танева с Конфедерацията на Европейските производители на цигари (СЕССМ) и Националната асоциация на тютюнопроизводителите – 2010 (НАТ-2010). \r\n*** \r\nОт 18.00 часа в Борисовата градина ще се проведе благотворителен мини маратон, който е част от глобалната инициатива Allianz World Run. \r\n*** \r\nОт 10.00 часа на паркинга на улица „Скаптопара“ 1 ще започне кампания за извозване на опасни отпадъци. \r\n***    \r\nОт 19.00 часа постановката „Емигранти“ ще бъде представена премиерно за града в Драматичен театър „Никола Вапцаров“. \r\n*** \r\nОт 18.30 часа в галерия „Ателие R“ ще бъде открита изложба-базар на децата от Център за обществена подкрепа „Цветница“ – Малко Търново. \r\n*** \r\nОт 10.00 часа пред сградата на Щаба на ВМС ще се проведе военен ритуал по поднасяне на венци и цветя пред паметника на контраадмирал Иван Вариклечков по случай 128-годишнината от рождението му. \r\n*** \r\nОт 11.00 часа в Регионалния пресклуб на БТА ще се проведе пресконференция във връзка с предстоящото 11-то издание на фестивала Дикси джаз фест във Велико Търново. \r\n*** \r\nОт 10.30 часа в Регионалния пресклуб на БТА ще се състои пресконференция за състоянието и проблемите на МБАЛ „Св.Петка“, в която ще вземат участие депутатът Владимир Тошев, кметът на Видин Огнян Ценков и директорът на МБАЛ „Св. Петка“ д-р Цветан Василев. \r\n*** \r\nОт 9.00 часа в Младежкия център ще се проведе Еко лято 2019 -  спортни и занимателни игри, прожекции на филми, посещение на културни и природни забележителности. \r\n*** \r\nОт 09.30 часа в Народно читалище „Йордан Йовков – 1870 г.“ ще се проведе летен дентски център „Млади възрожденци“. \r\n*** \r\nОт 10.30 часа в Художествената галерия ще се проведе Лятна работилница за въображение. \r\n*** \r\nОт 9.00 часа в Окръжния съд ще бъде гледано дело за отвличане при условия на опасен рецидив срещу Б. И. \r\n***  \r\nОт 18.00 часа в конферентната зала на хотел „Рига“ ще бъде представена книгата „Пътят към теб“ на Тошко Савов. \r\n*** \r\nОт 12.00 часа в хотел „Рударци“ ще бъде открито Петото издание на Лятна академия по изобразително изкуство „Давам ти дъгата за наследство“. \r\n*** \r\nОт 10.00 часа в Центъра за работа с деца ще се проведе лятно училище за първа помощ. \r\n*** \r\nОт 11.00 часа в Регионалния пресклуб на БТА ще се проведе пресконференция на КНСБ във връзка с изпълнението на проект „Активно гражданско участие за превенция и ограничаване на недекларираната заетост в България“. \r\n*** \r\nОт 11.30 часа в Заседателната зала на Община Плевен ще се проведе пресконференция за 25-ия поход „По стъпките на Апостола“. \r\n*** \r\nОт 09.00 ч.  в Окръжния съд ще се гледа дело срещу Андон О., който е обвинен, че е причинил смъртта на четирима души. \r\n*** \r\nОт 10.00 часа в зала 12 на Районния съд ще се проведе заседание по делото срещу Иван Б. и Анна К., обвинени че са съхранявали заготовки и са съставяли и  са преправяли български и чуждестранни документи за самоличност, свидетелства за управление на превозни средства, документи, удостоверяващи лични или регистрационни данни, документ за правоспособност, нотариални удостоверявания, като деянието е извършено с цел имотна облага.   \r\n*** \r\nОт 13.30 часа в зала 2 на Районния съд ще се проведе заседание по делото срещу Милена Б. и Николета Д., обвинени в престъпна схема за източване на РЗОК.  \r\n*** \r\nОт 13.30 часа в зала 1 на Районния съд ще се проведе заседание по делото срещу Красимир Ф. и синът му Петър Ф., обвинени, че с цел да набавят за себе си имотна облага са възбудили и поддържали заблуждение управители на 5 дружества, като с това са причинили имотна вреда на дружествата общо в размер на  1 076 000 лв. \r\n*** \r\nОт 20.30 часа в Античния театър ще се проведе концерт „Звездите на България“. \r\n*** \r\nОт 21.30 часа в Лятно кино „Яворов“ ще бъде излъчен филмът „Жена на война“, част от „София Филм Фест“. \r\n*** \r\nОт 13.00 часа в Зала 1 на Областната администрация - Русе ще се проведе събитие, част от информационната кампания по десетата конкурсна сесия на Националния иновационен фонд. \r\nИнициативата се реализира съвместно с Българската стартът асоциация и микрофинансираща институция „Джобс” към Българската банка за развитие. \r\n*** \r\nОт  9.00 часа в деловодството на общината ще започне приемът на документи за съдебни заседатели за Районния съд. \r\n*** \r\nОт 10.00 часа в детския отдел на библиотека „Родина“ ще се проведе творческо ателие за деца.", "date": "2019.07.08", "title": "Предстоящи събития в страната за 8 юли (Агенция „Фокус“)"}
{"url": "http://www.focus-news.net/news/2019/07/08/2677956/boris-dzhonsan-ne-blafiram-kogato-govorya-za-brekzit-bez-sdelka.html", "text": "Главният претендент за лидерството на Консервативната партия и за поста на британски премиер Борис Джонсън заяви, че не блъфира, когато говори за излизането на страната от ЕС без сделка на 31 октомври, пише местният вестник  Sunday Telegraph .  \r\nДжонсън призова европейските лидери да погледнат „дълбоко в нашите очи“ и разберат, че Великобритания ще напусне ЕС с или без споразумение на 31 октомври, ако той стане министър-председател.   \r\nДумите на британския политик са част от негово интервю за изданието, като от редакцията на вестника коментират, че тази позиция ще предизвика определено безпокойство в Брюксел, от където заявиха, че нямат намерение да предоговарят сделката за Брекзит, която бе направена от все още действащия премиер Тереза Мей. Изданието отбелязва, че Джонсън се надява да постигне някои промени в споразумението ако даде да се разбере, че няма да се церемони с ЕС.    Цанко Цолов", "date": "2019.07.08", "title": "Борис Джонсън: Не блъфирам, когато говоря за Брекзит без сделка"}
{"url": "http://www.focus-news.net/news/2019/07/08/2677960/ramush-haradinay-blagodari-na-boyko-borisov-za-ukazanata-podkrepa.html", "text": "Министър-председателят на Косово Рамуш Харадинай изрази благодарност към своя български колега Бойко Борисов за указаната от него цялостна подкрепа. Премиерът е направил това от своята официална страница в  социалната мрежа \"Фейсбук\" .  \r\nЕто го целия текст на съобщението, публикувано от Харадинай: \r\n\"Особено съм благодарен на българският премиер Бойко Борисов за неговата принципна позиция относно Косово и нашето право да сме част от европейското семейство. Решението България и Северна Македония да са следващите председатели на Берлинския процес го прави по-значим. Косово е важна част от този процес и смята, че започнатите сътрудничества само прибавят добавена стойност към интеграцията на района в ЕС. Взаимното признание със Сърбия в съществуващите граници би отворило за нас много възможности.  \r\nСилно подкрепям визията на премира Борисов за всеобхватна Европа, която излиза извън рамките на идеите на миналия век, идеи, които причиниха трагедии и проблеми.  \r\nБез участието на Западните Балкани в европейското семейство, ЕС няма да бъде завършен. Благодаря ти, Бойко!\"   Цанко Цолов", "date": "2019.07.08", "title": "Рамуш Харадинай благодари на Бойко Борисов за указаната подкрепа"}
{"url": "http://www.focus-news.net/news/2019/07/08/2677958/diplomatichesko-naprezhenie-mezhdu-balgariya-i-sarbiya-zaradi-kosovo-obzor.html", "text": "България и Сърбия взаимно търсят дипломатически обяснения, след като сръбският външен министър Ивица Дачич реагира остро на реплика на Бойко Борисов за статута на Косово. По време на разговорите в Познан в петък българският премиер Бойко Борисов отговори на журналистически въпрос дали няма да се забави евроинтеграцията на Западните Балкани, след като новият еврокомисар по външната политика Жозеп Борел е испанец, а неговата държава не е признала независимостта на Косово.  „Какво ще стане с външния и върховен представител на ЕС? Понеже в България ние малко криво разбираме европейската политика - в момента, в който се заеме даден пост, последното, на което имаш право, е да защитаваш националния си интерес - трябва да защитаваш интереса на цели Съюз. Така, че с цялото ми уважение, ако той стане, това, че Испания не признава Косово, не значи, че другите, които сме го признали, нали, все едно неговото мнение ще е меродавно“ . Именно тази реплика на Бойко Борисов предизвика остра реакция от страна на сръбския външен министър.  „Бойко, нека ти кажа едно нещо, позицията на ЕС не е, че Косово е независима държава. Ти, Бойко, трябва да уважаваш позицията на ЕС, а не да изнасяш уроци на Борел. Какво означава това безобразие? Да не кажем, че преди няколко месеца получи наш орден“ , каза Дачич пред Сръбската държавна телевизия РТС. \r\nПосланиците в двете страни са извикани от външните министри с цел изясняване на ситуацията. По разпореждане на  вицепремиера и министър на външните работи Екатерина Захариева  посланикът на Република Сърбия в Република България ще бъде извикан в понеделник в Министерството на външните работи. По време на разговора със сръбския посланик ще бъде припомнена подкрепата до момента на Република България за европейската интеграция на Република Сърбия. От българска страна ще бъде повдигнат въпросът как такива изказвания от партньорите ни в Белград се отразяват на добрите българо-сръбски отношения. Вицепремиерът и министър на външните работи Екатерина Захариева заяви, че  изказването на Ивица Дачич е емоционално и непремерено. По думите ѝ страната ни иска добросъседски отношения със Сърбия, но не търпим такива емоции. Според нея сръбския ѝ колега очевидно не е гледал премиера Борисов и отговора му в Познан, а някой му е преразказал казаното от него и отбеляза, че един външен министър не бива да си позволява да се изгуби в превода. „Не виждам нищо в това изказването, което да запали тази емоция на Ивица“, изтъкна вицепремиерът. Захариева отбеляза, че на срещата в понеделник на сръбския посланик у нас ще му бъде припомнена подкрепата, която дава България на всички страни от Западните Балкани и в частност на Сърбия за европейската перспектива. По думите ѝ няма да бъде лошо сръбският външен министър да се извини за изказването си. \r\nСамият  Бойко Борисов  коментира, че разбира колко ги боли сърбите за Косово. „Разбирам ги, обичам ги, трудно им е. Но в същото време така или иначе, ако не се разберат с Косово, няма перспектива за целия регион, не само за тях. Колкото и да е болезнено, там трябва да се вземе окончателно решение. Това е като камъчето в обувката - не го ли извадим, не мине ли, колкото и да си говорим за инфраструктура, дигитална свързаност - няма как“, коментира премиерът“, посочи той. Борисов заподозря, че зад реакцията на Ивица Дачич стои завист за това, че с усилията си по време на европредседателството и предстоящото през 2020 г. съвместно ръководене на Берлинския процес с Република Северна Македония,  страната ни налага промени в основната ос на Балканите, която до този момент винаги е била Атина-Белград. На Балканите завистта винаги е била едно доста силно изразено качество. Но ние за нашите братя сърби ще работим, ще помагаме. Неслучайно догодина октомври ще ние е готова и магистралата с Белград“, заяви Борисов. \r\nПървият дипломат на Белград Ивица Дачич също съобщи, че е извикал българския посланик в сръбската столица на разговор във външното министерство. „Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ“, е заявил Дачич, цитиран от сръбската информационна агенция Tanjug. Първият белградски дипломат допълва: „Тази изява на българския премиер не се отнася за риболов или качеството на сръбското сирене, но вместо това засяга въпроса за сръбската териториална цялост“.  \r\nСръбският президент Александър Вучич изрази убеждението си, че появилите се искри са незначително недоразумение и двете страни бързо ще се върнат на пътя на отличните отношения. Вучич отбеляза, че следващата седмица ще се срещне с българския премиер и изрази увереност, че за кратко време всичко в сръбско-българските отношения ще бъде възстановено. Той припомни, че България признава независимостта на Косово и по този въпрос двете страни имат различия, но по всички останали въпроси има добро сътрудничество, което ще продължава да се изгражда.  \r\nМеждувременно в социалната мрежа  министър-председателят на Косово Рамуш Харадинай  благодари на българския премиер Бойко Борисов за указаната от него подкрепа. „Особено съм благодарен на българския премиер Бойко Борисов за неговата принципна позиция относно Косово и нашето право да сме част от европейското семейство. Решението България и Северна Македония да са следващите председатели на Берлинския процес го прави по-значим. Косово е важна част от този процес и смята, че започнатите сътрудничества само прибавят добавена стойност към интеграцията на района в ЕС. Взаимното признание със Сърбия в съществуващите граници би отворило за нас много възможности. Силно подкрепям визията на премира Борисов за всеобхватна Европа, която излиза извън рамките на идеите на миналия век, идеи, които причиниха трагедии и проблеми. Без участието на Западните Балкани в европейското семейство, ЕС няма да бъде завършен. Благодаря ти, Бойко!“, написа той в профила си във „Фейсбук“.", "date": "2019.07.08", "title": "Дипломатическо напрежение между България и Сърбия заради Косово (ОБЗОР)"}
{"url": "http://www.focus-news.net/news/2019/07/08/2677959/deutsche-welle-sasht-prizovaha-germaniya-da-izprati-voenna-podkrepa-v-siriya.html", "text": "Високопоставен американски дипломат призова Германия да изпрати свои сили в Сирия с които да подпомогне борбата срещу отрядите на терористичната организация „Ислямска държава“, това съобщава англоезичната редакция на  Deutsche Welle . Изказването е направено от Джеймс Джефри, който е американският представител за проблема в Сирия. Според неговите думи, САЩ искат Берлин да изпрати техници и специалисти по логистиката, които да подпомогнат кюрдските Сирийски демократични сили в тяхната борба срещу ислямистите.  \r\n„Искаме наземни части от Германия да сменят частично нашите войници“, заяви Джефри в интервю за германското издание „Велт“, като американският представител е уточнил, че очаква отговора на Берлин до края на месеца. Дипломатът е подчертал, че не е нужно германските части да се ангажират с директни сражения срещу „Ислямска държава“. „По-добре е ислямистите да бъдат отблъснати от местните сирийски части“, допълни Джефри, като побърза да каже, че това няма да означава пълна липса на бойни действия.   Цанко Цолов", "date": "2019.07.08", "title": "Deutsche Welle: САЩ призоваха Германия да изпрати военна подкрепа в Сирия"}
{"url": "http://www.focus-news.net/news/2019/07/08/2677961/natsionalniyat-savet-na-pp-gerb-osvobodi-tsvetan-tsvetanov-ot-rakovodnite-postove-v-partiyata-obzor.html", "text": "Националният съвет на ПП ГЕРБ освободи Цветан Цветанов от ръководните постове в партията, заради това, че името му беше замесено в имотния скандал „Апартаментгейт“. Преди европейските избори Цветанов напусна парламента и поста на председател на парламентарната  група на ГЕРБ в Народното събрание, но остана начело на предизборния щаб на партията. Сега Цветанов е освободен от тази позиция, той вече няма да е нито заместник-председател на партията,  нито член на Изпълнителната комисия  на ГЕРБ, като след промените той ще остане редови член на ГЕРБ.  С оставката на Цветанов партията на практика остава с двама заместник-председатели – кметът на София Йорданка Фандъкова и кметът на Бургас Димитър Николов. Пред журналисти Цветан Цветанов каза, че винаги цени хората, с които е работил. Той уточни, че сега работи за създаването на център за евроатлантическа дейност с анализи и прогнози по темата за сигурността. Бъдещите му планове са да бъде по-често със семейството си.  \r\nНационалният съвет освободи като член на Изпълнителната комисия и Румяна Бъчварова, която бе назначена за посланик на България в Израел. Местата на Цветан Цветанов и Румяна Бъчварова в Изпълнителната комисия на ПП ГЕРБ заемат председателят на Народното събрание Цвета Караянчева и Областният координатор на партията в Силистра Теодор Тодоров, които бяха номинирани лично от лидера Бойко Борисов. След приетите промени членове на Изпълнителната комисия на ПП ГЕРБ са: Бойко Борисов (председател), Йорданка Фандъкова (заместник-председател), Димитър Николов (заместник-председател), Даниела Дариткова, Томислав Дончев, Живко Тодоров, Пламен Нунев, Красимир Велчев, Менда Стоянова, Цвета Караянчева и Тодор Тодоров.  \r\nЛидерът на ПП ГЕРБ Бойко Борисов заяви, че темата за освобождаването на Цветан Цветанов е болезнена и подчерта, че него го боли най-много. Въпреки това той обяви, че  ГЕРБ е дисциплинирана партия и няма да има милост за никой, който се отклони от принципите ѝ, защото в противен случай няма да съществува. „Помните ли на миналата конференция ви говорех за сини и червени лампички - вие не ме разбрахте. Не ме разбраха и тези с къщите за гости. Не ме разбраха и други. Не ме разбраха и в Пловдив въпросният кмет. Няма да има милост за никого, защото иначе партията няма да съществува.“ ,заяви той пред делегатите. Борисов заяви, че ключовата дума е „справедливост“ , тъй като хората са чувствителни на тази тема. Лидерът на ГЕРБ изтъкна, че за разлика от други партията му продължава с промените в ръководството и устава си и след спечелените избори не защото някой е казал така, а защото самите те са осъзнали какво изисква от тях обществото. По време на форума бе  \r\nНа заседанието на Националния съвет на ПП ГЕРБ беше предложено и създаване на нова Комисия по етика, която тя да следи както за вътрешнопартийната дисциплина, така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания. Премиерът Борисов заръча членовете на комисията да бъдат чисти и морални хора.  \r\nНа партията и предстои да определи и размера на членския си внос, който към момента е на стойност 2 лева годишно. Премиерът Борисов коментира темата, като посочи, че има предложения членският внос да бъде различен за отделните членове на партията, като например за студенти и пенсионери да не се увеличава. Според него обаче тези, които застават на по-високи постове е редно да плащат повече. Борисов коментира и обвиненията на БСП, че с намаляване на партийната субсидия се цели унищожаване на опозицията в страната. По думите му тези изказвания нямат основание, защото управляващите ги побеждават със и без субсидия.  \r\nТой добави, че трябва да има радикални промени в районите, където партията губи на изборите. „Ние трябва да се подготвим следващите няколко години да обновяваме непрекъснато. Не казвам, че трябва да изгоним тези, които са допринесли и допринасят и имат и потенциал, но във всички случаи трябва да направим и радикални промени, там където губим“, посочи Борисов, като даде за пример област Плевен. На финала на Националното събрание лидерът на ГЕРБ Бойко Борисов благодари на Цветан Цветанов за проявената от негова страна лоялност през изминалите години. \r\nДаяна ДЮЛГЕРОВА", "date": "2019.07.08", "title": "Националният съвет на ПП ГЕРБ освободи Цветан Цветанов от ръководните постове в партията (ОБЗОР)"}
{"url": "http://www.focus-news.net/news/2019/07/08/2677965/pazardzhik-rekoltata-ot-echemik-v-oblastta-e-po-slaba-ot-minalata-godina.html", "text": "До няколко дни очакваме да приключи жътвата на ечемика в област Пазарджик, а след това ще започне прибирането и на пшеницата. Това каза за  Радио „Фокус“ – Пазарджик  Иван Газепов от Контролно-техническата инспекция към Областна дирекция „Земеделие“. Според него реколтата на ечемика е по-ниска от миналата година, тъй като валежите са закъснели. „Надяваме се, че при пшеницата ще е по-добра. Техниката е проверена за изправност и пожарна безопасност. Комбайните в региона са около 120, заедно с приходящите машини, те достигат до 140. Техниката в областта почти е обновена, много малко са машините, които са на възраст над 10 години. Около 1/4 от техниката е изцяло нова“, коментира Газепов. \r\nВаня НИКОЛОВА", "date": "2019.07.08", "title": "Пазарджик: Реколтата от ечемик в областта е по-слаба от миналата година"}
{"url": "http://www.focus-news.net/news/2019/07/08/2677964/pregled-na-osnovnite-temi-v-britanskiya-pechat-agentsiya-fokus.html", "text": "Скандалът с изтеклата информация за квалификациите на британския посланик във Вашингтон по адрес на Доналд Тръмп и неговата администрация, както и предсрочните избори в Гърция са сред темите на британската преса.  \r\n***  Британският посланик в САЩ Ким Дарох е определил американския президент Доналд Тръмп като „неспособен“ и „уникално некомпетентен“, това се казва в изтекъл документ, публикуван в няколко издания в неделя, пише  Guardian . \r\nСпоред разпространената неофициална информация, Дарох е заявил, че Тръмп вероятно ще „катастрофира и изгори“ и че „ще свърши позорно“. Според приписаните му от документа думи, посланикът смята, че американската администрация не може да стане „по-малко некадърна, по-малко непредвидлива, по-малко разделена на фракции, по-малко тромава и неспособна“. \r\nДарох е един от британските най-опитни дипломати, чиято служба във Вашингтон започна през 2016 г., преди Тръмп да спечели изборите. Изказванията датират, според вестника, от началото на 2017 г. \r\nОт външното министерство в Лондон заявиха, че „британското общество очаква нашите посланици да снабдяват министрите с честна и неприкрита информация относно политиката в съответните страни“. Говорителката на „Форин офис“ е уточнила, че възгледите на дипломатите \"не е задължително да бъдат споделяни от министрите или от правителството“, како говорителят на ведомството е подчертал, че Лондон плаща на своите дипломати „за да бъдат честни“.  \r\n„Нашият екип във Вашингтон има силни връзки с Белия дом и без съмнение те ще преживеят такова недопустимо поведение“, заяви още говорителката на външното министерство, цитирана от изданието. \r\n***  Те бяха бунтовниците, белите рицари, борещи се срещу бедността и режима на икономии, родени от вълната на гняв и отчаяние. Така британското издание  The Telegraph  описва гръцката партия СИРИЗА в материал, посветен на неделните избори в южната ни съседка.  \r\nНо четири години по-късно, пише вестникът, управляващите в Атина тичат към забележителен провал, който се изразява в загубата на предсрочните избори в страната. А това би позволило връщането на власт на една от най-изявените политически династии в страната.  \r\nИзтощени oт бедност и разочаровани от неспазените обещания на правителството, гърците най-вероятно ще изберат като нов премиер Кириакос Мицотакис, последната издънка на силна политическа фамилия и син на бивш министър-председател.  \r\nЛявата партия СИРИЗА изостава с между 8 и 10 процента от „Нова демокрация“, която ще спечели изборите според единодушното мнение на предварителни проучвания. А причината за това е смъртоносната рана, която СИРИЗА понесе от четиригодишната беднотия, която премиерът Ципрас бе обещал да премахне.  \r\nПартията бе избрана през 2015 г. с програма, която включваше противопоставяне на Брюксел и кредиторите на Гърция, предоговорка на финансовия дълг и край на режима на строгите иконимии. И макар нейния лозунг да бе „надеждата идва“, само месеци по-късно, Ципрас не се съобрази с резултата от масов референдум и спази ангажиментите, поети към т.нар. „Тройа“ – Европейската комисия, Международния валутен фонд и Европейската централна банка. А от тогава гърците търпят постоянно увеличение на данъците, намаляване на пенсиите и увеличаване на безработицата.  \r\nСпоред Ангелос Хрисогелос, експерт по Гърция в изследователски център в Лондон, СИРИЗА  енаправила точно обраното на това, което е обещала. Но след дълги и болезнени години, пишат от вестника, СИРИЗА, което а гръцки акроним за „Радикална лява коалиция“, смята, че е върнала Гърция по пътя на икономическо възстановяване. Общият процент безработица е паднал от 28% през 2013 до 18 през 2019 г., а незаетостта сред младите е спаднала от 50 до 40%. Резултати дават и данъчните реформи, след като Гърция отново е на международните пазари. \r\nНо за много гърци това се случва твърде късно и СИРИЗА показа слаб резултат на евровота през месец май, което принуди Ципрас да свика предсрочни избори. Партията бе ударена също така и от договора, който сключи със съседна Македония, според който Атина отмени ветото си за кандидатстването на Скопие в НАТО и ЕС.  \r\nСпоразумението разгневи гръцките националист и хората, живеещи в северния гръцки район Македония, които смятат, че балканската страна няма право да се свързва с древната държава, управлявана от Филип и Александър Велики.  \r\nНеделните избори са възможност за нова власт – тази на „Нова демокрация“, водена от Мицотакис, който иска да намали данъците и предоговори споразумението с „тройката“ според което Гърция трябва да има минимален годишен ръст на БВП от 3,5%. \r\n„Данъците са твърде високи. Ако това продължи, икономиката няма да стигне до никъде. Някои хора плащат 80% от своите доходи като такси“, заяви Теодорос Русопулос, бивш министър на „Нова демокрация“ и кандидат за народен представител.    \r\nПрограмата на Мицотакис е доста обширна, но всичко това са обещания, които лесно се правят, но трудно изпълняват, смятат анализатори.  \r\n„Бих казала, че има твърде малко място за маневри от „Нова демокрация“ те ще се сблъскват с огромни ограничения от Международния валутен борд и правилата на ЕС“,заяви Дафне Халикопулу, професор по политология. „Мицотакис казва, че ще намали данъците, но от къде ще вземе парите? Просто няма от къде“, допълва анализаторът. \r\n*** Правителството на Обединеното кралство започна разследване за това как са достигнали до медиите дипломатически бележки от посланика на Обединеното кралство във Вашингтон, коментиращи в негативна светлина американския президент Доналд Тръмп, пише британският вестник  The Idependent . \r\nГоворител на външното министерство заяви пред The Independent, че \"официалното разследване за изтичане на информация ще бъде инициирано\", след като Mail on Sunday в неделя получи високочувствителните документи, в които сър Ким Дарох нарече администрацията на Тръмп \"уникална дисфункционална“ и че се съмнява дали тя \"някога ще изглежда компетентна \". \r\nВ критична оценка той пише: „Наистина не вярваме, че тази администрация ще стане значително по-нормална; по-малко дисфункционална; по-малко непредсказуема; по-малка разделена; по-малко дипломатично неумела и неспособна. \" \r\nВисшият дипломат предложи също, за да общува с президента на САЩ \"трябва  да говорите просто, дори грубо\". \r\nМакар и вероятно да се окаже много неудобна за правителството, Министерството на външните работи защити коментарите на сър Ким като „честна, неподправена“ оценка на политиката в САЩ. \r\n„Техните възгледи не са непременно мнението на министрите или на правителството. Но ние им плащаме да бъдат откровени. Точно както американският посланик ще изпрати обратно мнението си за политиката на британското правителство“, каза говорител. \r\n„Разбира се, очакваме тези съвети да бъдат разгледани от министрите и държавните служители по правилния начин и е важно нашите посланици да могат да предложат своите съвети и те да останат поверителни. \r\n\"Нашият екип във Вашингтон има силни връзки с Белия дом и без съмнение ... те ще издържат на последните събития.\" \r\nТом Тугендхат, председател на комисията по външни работи, по-рано призова за разследване и заяви, че всеки, който е отговорен за „много сериозното нарушение“, трябва да бъде разследван.", "date": "2019.07.08", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/08/2677966/vidin-informatsionna-initsiativa-po-komunikatsionnata-strategiya-na-balgariya-za-evropeyskiya-sayuz-se-provede-v-selo-rakitnitsa.html", "text": "Информационна инициатива по Комуникационната стратегия на България за Европейския съюз се проведе в село Ракитница, съобщиха за Радио „Фокус“ – Видин от областната администрация.  Заместник областният управител Лъчезар Попиванов откри информационна инициатива, свързана с популяризиране на европейското културно многообразие. Събитието се проведе в салона на Народно читалище „Светлина – 1928 г.“ село Ракитница, община Брегово. Попиванов поздрави присъстващите и отбеляза, че днешната среща е част от проявите за честване на богатото и разнообразно културно наследство на Европейския съюз и има за цел да популяризира съвременното европейско изкуство и мястото, което българската култура заема на европейската сцена. Гергана Владимирова, главен експерт от Областна администрация Видин, представи презентация за културното многообразие на Европейския съюз. \r\nСамодейци към Народно читалище „Светлина – 1928 г.“ село Ракитница, община Брегово представиха фолклорна програма от песни и танци. На вниманието на всички бе представена кулинарна изложба на традиционни за село Ракитница ястия. По повод отбелязването на Петровден – празникът, посветен на християнските първовърховни апостоли св. Петър и св. Павел, самодейците и жителите от селото старателно бяха подготвили трапеза с характерни за празника ястия. На събитието бе представена изложба на български народни носии. Със изложба на различни предмети, свързани с българския традиционен бит, самодейците показаха дългия път на хляба – от житния сноб до вкусната питка на трапезата. \r\nПроведената информационна инициатива се организира от Областна администрация Видин, в рамките на Приоритет 2 от работната програма на Комуникационната стратегия: „Живото културно наследство на Европа: Европейски съюз – културно многообразие и етническа толерантност, приносът на Република България към европейските ценности“.", "date": "2019.07.08", "title": "Видин: Информационна инициатива по Комуникационната стратегия на България за Европейския съюз се проведе в село Ракитница"}
{"url": "http://www.focus-news.net/news/2019/07/08/2677962/nova-tv-makedoniya-v-znak-na-solidarnost-s-kosovo-albaniya-nyama-da-uchastva-na-sreshtata-na-visoko-ravnishte-v-saraevo.html", "text": "Албанският външен министър Гент Цакай обяви, че страната му няма да участва в срещата на върха на Процеса за сътрудничество в Югоизточна Европа (ПСЮИЕ), която ще се проведе в Сараево и Яхорина на 8 и 9 юли, цитира думите му македонският телевизионен канал  “Нова ТВ“ . \r\nЦакай написа в социалната мрежа „Туитър“, че отношението на организаторите към Косово е неприемливо и пречи да се създаде атмосфера на доверие, добросъседски отношения и стабилност. \r\n„Няма сътрудничество без равно третиране. Ние сме заедно - пише албанският министър Цакай, който е от Косово. \r\nСпоред албански медии президентът на Косово Хашим Тачи е информирал вчера, че е получил покана да присъства на срещата на върха с обяснителна бележка преди името на Косово, за разлика от други държави, и заяви, че го е отхвърлил. \r\nБосна и Херцеговина пое председателството на ПСЮИЕ през април 2018 г. от Словения. В предстоящата среща ще участват висши делегации на участващите страни в процеса, представители на Европейския съюз и Съвета за регионално сътрудничество (СРС). Фокусът ще бъде настоящият импулс за интеграцията в ЕС, дейностите за създаване на мрежи в региона и в по-широк кръг като предпоставка за устойчиво развитие на страните участнички.  Юлиян Марков", "date": "2019.07.08", "title": "„Нова ТВ“ (Македония): В знак на солидарност с Косово Албания няма да участва на срещата на високо равнище в Сараево"}
{"url": "http://www.focus-news.net/news/2019/07/08/2677963/pregled-na-osnovnite-temi-v-ruskiya-pechat-agentsiya-fokus.html", "text": "Възможността за дедоларизация на световната икономика, намерението на Иран да наруши ядреното споразумение в отговор на безпрецедентния икономически и политически натиск от страна на САЩ и тенденцията за ново \"размразяване\" на руските власти са сред темите на руския печат. \r\n*** Русия и Европейският съюз все по-често повдигат въпроса за преминаването към еврови разплащания - особено по отношение на търговията с енергия. Москва и Брюксел се нуждаят от застраховка в случай на неприятелски действия на САЩ. Ако тази идея в крайна сметка получи живот, може ли тя сериозно да застраши монопола на долара, коментира руският вестник  “Взгляд“ . \r\nПреди няколко дни заместник-председателят на Европейската комисия Марош Шефчович, който отговаря за енергийните въпроси, докладва за преговорите с Русия за разширяване на използването на еврото в енергийните сделки. От руска страна, според Шефчович, ключовият преговарящ е първият заместник министър-председател и министър на финансите Антон Силуанов. Както съобщава РИА “Новости”, позовавайки се на Силуанов, страните вече са се договорили да сформират работна група, която ще разработи практически стъпки за преминаване към разплащания в рубли и евро. \r\nЗа Европейския съюз такова решение се вписва добре в концепцията за пътна карта за избягване на долара в търговските изчисления и финансовата сфера, която Европейската комисия представи през декември миналата година. Основният акцент на този документ е именно върху освобождаването от долара в енергийния сектор, предимно за петрола (сделките с природен газ вече са частично сключени в евро и британски лири). \r\nЧувството, че се увеличава почвата за разширяване на обема на сделките с руска енергия в евро съществува от дълго време. Миналата есен Reuters съобщи, цитирайки собствените си източници, че руските петролни компании разглеждат това решение като възможност за намаляване на рисковете от нови американски санкции. Reuters споменава „Сургутнефтегаз“ и „Газпром Нефт“ сред компаниите, които са уведомили клиентите си за преминаването към разплащания в евро. \r\nЗа руските енергийни компании използването на еврото в разплащането с Европейския съюз е, от една страна, приемлива опция, тъй като еврото е доста ликвидно и е търсена от руския бизнес валута, заяви водещият анализатор на Националната фондация за енергийна сигурност Игор Юшков. Друг въпрос е колко бързо може да се приложи, защото във всеки случай ще е необходимо да се правят допълнения към всеки договор за доставка на нефт и газ. \r\n\"По принцип, доколкото знам, сумите по тези договори са деноминирани в долари, така че ще е необходимо да се преговаря не само на междуправителствено ниво, но и на фирмено ниво,\" каза Юшков. „От руска страна на първо място е„ Газпром “, но с НОВАТЕК и неговия проект „Ямал втечнен природен газ (ВПГ)“ ситуацията изглежда по-сложна - докато втечненият природен газ достигне Европа, той може да променя търговците няколко пъти. Същите трудности могат да възникнат и с петрола, тъй като не всички пратки от танкери преминават директо към потребителите. Например при пристигането си в пристанището на Ротердам част от танкерите се изкупуват при натоварване в руски пристанища и не е съвсем ясно в кой момент ще се проведат транзакции в евро - дали в Русия или вече в Европа. Но ако компаниите се нуждаят от нея, те сами ще могат да постигнат споразумение. \" \r\nОт руска страна смисълът на инициативата е ясен: плащанията в евро се считат за превантивен механизъм за заобикаляне на санкциите на САЩ. „Може би руското правителство приема това, което може да доведе до санкционния натиск и сега се опитва да разпространи новата схема“, продължава анализаторът. - Европейците, от своя страна, също стават заложници на американската политика за санкции - това ясно се вижда от развитието на “Северен поток-2“. Един от очевидните лостове за натиск върху такива проекти е забраната на доларовите транзакции. Следователно, при преминаването към разплащания в евро, американците няма да могат да следят всички сделки, както е  сега, когато сумите им са деноминирани в долари. \r\nИдеята на Тръмп да „направи Америка велика отново“ не означава, че Европа отново ще стане велика, а по-скоро означава „за сметка на европейците“. И европейците го виждат много добре. В Русия има разбиране, че колкото по-дълго продължават санкциите на САЩ, толкова по-малка е вероятността за тяхното анулиране, така че доларът става рисков фактор. \r\nВъпреки това си струва да си припомним, че не много отдавна Европейският съюз направи не особено успешен опит да премине в разплащания с евро за енергийни ресурси с Иран. Когато тези планове станаха известни през май миналата година, много се говореше, че подобно решение може да бъде основен удар за хегемонията на долара в международните плащания. Но няколко месеца по-късно се оказа, че в детайлите на прехода към еврото има много „но“. \r\nПо-специално, както се съобщава от Financial Times , от началото на санкциите ЕС не успя да подготви правно основание за прехода към разплащания в евро. Страните от ЕС се страхуват от репресиите от Вашингтон. \r\nПреходът към еврото при разплащанията за енергия с ЕС е преди всичко управлението на валутните рискове от европейските компании или елемент от паричната политика от страна на самия Европейски съюз, заяви независимият анализатор на пазара на нефт и газ Александър Полигалов. Според него купуването на руска енергия за долари и след това размяна на част от тези долари за евро за заплащане на труд, плащане на данъци и т.н., при определени условия, всъщност може да бъде от полза, когато компании от Европа купуват руски петрол и газ (от гледна точка управление на валутния риск) и за самите европейски държави. \r\n„Отправната точка на тези промени е по-скоро в областта на макроикономическата политика на ЕС. Ето защо беше поставен въпросът за преминаването към еврото в разплащанията с Русия за гориво. Ако и двете страни по сделката искат това - тогава защо не? В това няма нищо нереалистично - отбелязва експертът. Полигалов обаче е убеден, че геополитическият компонент на такова решение не трябва да се надценява. Анализаторът дава два аргумента. \r\nПърво, сегашният дял на Русия в световния износ е около 3%, от които около 40-45% се изнасят за ЕС, т.е. около 1,2-1,35% от световния износ. Ако считаме, че енергията представлява около 70% от тях, то теоретично от 0,8% до 1% от световния износ може да се прехвърли от долари към евро. В същото време доларът \"тежи\" повече от 42% в световната търговия и повече от 62% в световните резерви, а еврото съответно представлява по-малко от 37% в световната търговия и малко повече от 20% в световните резерви. Затова, изчислява Полигалов, хипотетичният трансфер на целия руски износ на нефт и газ за ЕС ще измести съотношението между долара и еврото с 0,8-1% от долара към еврото, т.е. доларът няма да има 42% в световната търговия, а 41% - разликата не е принципна. \r\nВторият момент е свързан със същността на процесите в глобалната икономика. Първоначално, експертът напомня, че една или друга страна постига производствени и въз основа на това търговски предимства пред другите страни и едва след това започва да превръща тези предимства в допълнителна полза за себе си, така да се каже, от институционален характер. Най-важният пример за това е, че валутата на тази водеща страна започва да действа като резервна валута за търговия. \r\n„В този смисъл доларът вече няма да доминира като търговска валута, когато самите Съединени щати губят своите производствени и търговски предимства, а не обратното, както мислят много псевдо геополитически експерти. \r\nС други думи, фактът, че част от световната търговия, същите 0.8-1%, се движи от доларовата зона към еврозоната, не води до загуба на икономическото лидерство от страна на САЩ - това е по-скоро един вид индикатор за обективните процеси в световната икономика ”, казва Полигалов. \r\nРусия, според експерта, досега във всички тези процеси, за съжаление, не е субект на действие, а обект на въздействие на други играчи: решението за прехвърляне на износа на енергия към еврото е преди всичко решение на самите европейци, а не на Русия. В същото време Русия вече извършва част от търговските операции със страните от ЕС в евро. Според митническата статистика за 2018 г. около 34% от руския износ с държави от ЕС е в евро, около 54% в долари и около 8% в рубли. Като цяло за всички страни на щатския долар се пада над 67% от руския износ, въпреки че с държавите от ОНД, напротив, 63% от износа е в рубли, а при страните от Евразийския съюз това число достига 70%. \r\n„С други думи, Русия постепенно възстановява валутната зона на рублата и прави това правилно - обаче потенциалът на тази зона е обективно ограничен до тези 3% от световния износ. Но в действителност по-скоро дори стойността е по-малка, а именно 0,36% от световния износ, дължащ се на руския износ към ОНД, или 0,24% от световния износ, дължащ се на руския износ за страните от ЕАСТ. Обективно казано, това е потенциалът на рубловата зона днес. И дори тогава Русия ще трябва да се бори за тези цифри както с еврото, така и с долара, а в бъдеще с юана ”, обобщава Полигалов. \r\nИгор Юшков също е близо до тази гледна точка. Цената на всички енергийни носители (особено на петрола) все още се изразява в долари, а ако договорът се сключва в евро, тогава конвертирането преминава през долара. Ето защо, засега, експертът заключава, че е невъзможно Русия напълно да се откаже от долара, той има огромно влияние върху цената на петрола и газа. \r\n*** Защо Иран иска да превиши нормата за обогатяване на уран, коментира руският вестник  “Известия“ . \r\nРусия настоява САЩ да бъдат държани отговорни за едностранното оттегляне от ядреното споразумение. Това заяви пред вестника председателят на комисията по външни работи на Съвета на Федерацията Константин Косачов. Сенаторът подчерта, че ако Съветът за сигурност на ООН започне да налага санкции срещу Иран за нарушаване на условията на Съвместния всеобхватен план за действие (СВПД), Москва ще настоява да се предприемат мерки срещу Вашингтон на първо място. \r\nНа 7 юли изтича двумесечният ултиматум на Иран към европейските страни по договора  и страната започва да обогатява урана над 3,67%, както е фиксирано в ядрена сделка, считано от понеделник. Заместник-външният министър на Иран Абас Арагчи предупреди, че Техеран ще намалява систематично своите ангажименти на всеки 60 дни, ако участниците в съвместния план за действие (СВПД) не се придържат към постигнатите споразумения. \r\nВ края на юни във Виена се проведе срещата между Иран и ЕС, посветена на стартирането на механизъм за разплащане между Иран и Европа INSTEX. Тогава генералният секретар на дипломатическата служба на Европейския съюз Хелга Шмид увери, че механизмът е пуснат в експлоатация. Независимо от това, както казаха пред вестника от германското външно министерство, досега не е направен нито един транш между ЕС и Техеран по новата система. \r\n„Франция, Обединеното кралство и Германия полагат всички усилия, за да извършат първата сделка с Ислямската република чрез системата INSTEX възможно най-скоро”, обясни източникът. \r\nПървоначално се предвижда заплащането на доставките на лекарства, медицинско оборудване и селскостопански продукти от Европа до Иран. Но същият ирански заместник-министър на външните работи Абас Арагчи призна пред журналистите, че „докато не бъдат взети мерки за закупуване на ирански петрол или за предоставяне на специфични заеми чрез INSTEX, очакванията на Иран ще останат незадоволени”, като от думите му става ясно, че за Иран е важно да бъде възстановена търговията с петрол, и възможността за закупуване на технологични продукти, като самолети \"Еърбъс\" например, чиято доставка беше осуетена след подновяването на американските санкции, а не хуманитарните аспекти на този механизъм. \r\n„За новия срок от 60 дни Иран ще поиска реални стъпки от Европа. Ако частните компании не искат да купуват, тогава ЕС може да купува петрол на държавно ниво, чрез своите централни банки, коментират в Ислямската република. \r\nПо този своеобразен начин Иран увеличава натиска срещу останалите участници в СВПД.  \r\n*** Кремъл няма мотивация да се променя, пише руският вестник  „Новая газета“  в материал, представен без редакторска намеса. \r\nОстанкинската окръжна прокуратура в Москва призна, че е имало нарушения в действията на полицията по време на шествието в подкрепа на Иван Голунов на 12 юни. По-специално, загрижеността на прокурорите е причинила неоправдано жестоко задържане на непълнолетно лице. Законосъобразността на действията на силите за сигурност срещу протестиращите в момента се проверяват в следствената комисия. \r\nПочти едновременно съдът в Екатеринбург за първи път оправдава един от защитниците на обществения парк Дмитрий Молодцов, обвинен в нарушаване на правилата на събиране на хора (чл. 20.2, част 5 от Административния кодекс). Видеоклипът служи като доказателство за невинността на Молодцов, от който е ясно: той е минавал покрай митинга, спрял да гледа, отишъл при протестиращите, след което бил задържан. \r\nХуманизмът на прокуратурата и на съда, който, противно на всички очаквания, стигна до защитата на правата на гражданите, провокира разговори за ново \"размразяване\". Думите за което - отчасти на шега, и отчасти сериозно - се появяват в социалните мрежи всеки път, когато властите правят нещо, което не е съвсем човекоядно. \r\nАко погледнете, „размразяването“ е една от най-тъмните концепции на руската политическа история. \r\nСлед смъртта на кървавия тиранин, който управлявал десетилетия, страната беше толкова изтощена, че властите трябваше да дадат шанс на хората да си поемат дъх. Но размразяването никога не рискува да стане истински извор и за краткосрочното затопляне на политическата атмосфера дойдоха нови студове. Климатът остана арктически, защото съветското правителство до средата на 80-те години нямаше сериозни причини за промяна. \r\nИ днес в дежурната шега, например, след законодателното разрешение на гражданите да събират мъртва дървесина, е имало размразяване, има малко повече смисъл, отколкото може да изглежда на пръв поглед. На хората е ясно, че дори полезните мерки на властите (които, разбира се, не са за отсечени дървета), се изправят срещу „цялата система”. Така че козметичните мерки като частична декриминализация на член 282 от Наказателния кодекс не допринасят за реални промени. \r\n“Случаят Голунов” показа, че властите се интересуват от определен диалог с обществото. Но само в отделни случаи, които не променят цялата картина. \r\nИ в никакъв случай не се поставя под въпрос аксиомата, че страната се движи по единствения правилен курс под ръководството на незаменими професионалисти. Досега реформата в законодателството за борба с наркотиците, която позволява без никакви затруднения, да се подхвърлят „доказателства“, беше сведена до уволнението на няколко полицейски генерали. В същото време, „Новая газета“ и изданието „Проект“, които възстановиха хронологията на освобождаването на Голунов, доказват доста убедително: генералите бяха наказани не толкова заради произвол, колкото за заблуждаване на политическото ръководство на страната относно доказателствата по делото на журналиста. \r\nТезата, че пропастта между властите и реалността нараства, се потвърждава от начина, по който започна предизборната кампания. Политическите технолози в Кремъл я провеждат по традиционни методи: сякаш подкрепата на вертикалната власт е на нивото от 2007 г. и в страната няма особени икономически проблеми. Гигантската пропаст, цял каньон, може да бъде намерен в последната статия на Дмитрий Медведев за актуализирането на „Единна Русия“, където има модни думи от неговото президентство, като хаштаг, но няма и дума за реалните проблеми на партийната система. \r\nКакто в съветските времена, Кремъл през 2019 г. вече няма мотивацията да се промени и развие страната. Ново искане за промяна сега може да бъде формулирано само от самите граждани. И това вече няма да бъде размразяване.", "date": "2019.07.08", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/07/08/2677968/pregled-na-mezhdunarodnite-novini-do-6-chasa-agentsiya-fokus.html", "text": "Албанският външен министър Гент Цакай обяви, че страната му няма да участва в срещата на върха на Процеса за сътрудничество в Югоизточна Европа (ПСЮИЕ), която ще се проведе в Сараево и Яхорина на 8 и 9 юли, цитира думите му македонският телевизионен канал  “Нова ТВ“ . \r\nЦакай написа в социалната мрежа „Туитър“, че отношението на организаторите към Косово е неприемливо и пречи да се създаде атмосфера на доверие, добросъседски отношения и стабилност. \r\n„Няма сътрудничество без равно третиране. Ние сме заедно - пише албанският министър Цакай, който е от Косово. \r\nСпоред албански медии президентът на Косово Хашим Тачи е информирал вчера, че е получил покана да присъства на срещата на върха с обяснителна бележка преди името на Косово, за разлика от други държави, и заяви, че го е отхвърлил. \r\nБосна и Херцеговина пое председателството на ПСЮИЕ през април 2018 г. от Словения. В предстоящата среща ще участват висши делегации на участващите страни в процеса, представители на Европейския съюз и Съвета за регионално сътрудничество (СРС). Фокусът ще бъде настоящият импулс за интеграцията в ЕС, дейностите за създаване на мрежи в региона и в по-широк кръг като предпоставка за устойчиво развитие на страните участнички. \r\n*** Индонезия издаде предупреждение за цунами след земетресение с магнитуд 6,9 в морето в неделя, като призова жителите от ниските крайбрежни райони да ги напуснат незабавно, предава  AFP . \r\nСтраната от Югоизточна Азия е една от най-засегнатите от бедствията нации на Земята поради позицията й в т.нар. Тихоокеански огнен пръстен, където се сблъскват тектонските плочи. \r\nЗеметресения и цунами са отнели хиляди животи през последните години. \r\nЗеметресението в неделя е станало на дълбочина от 24 километра в Молукско море, на 185 километра югоизточно от Манадо, между северната част на  Сулавеси и северните острови Малуку, според данни на Геоложката служба на САЩ. \r\nВ близките крайбрежни общности бързо бе издадено предупреждение за цунами, но засега няма непосредствени информации за щети или жертви. \r\n*** Пожарникарите се борят с два пожара в неделя - един близо до малкия град Стамата в източната част на Атика и втория в Агиос Киприанос, в източната част на Мани, в Пелопонес, пише електронното издание на гръцкия вестник  Kathimerini . \r\nВ двата случая високите температури затрудняват борбата с огъня, въпреки че относителната липса на вятър предотвратява бързото разпространение на пламъците. \r\nОбщо 26 пожарникари, 11 противопожарни автомобила и 3 самолета бяха включени в гасенето на огъня. \r\nПожарникарите също бяха в готовност за евентуално възобновяване пожара на остров Евбея след пожарите от последната седмица. \r\n*** Председателят на Европейската комисия Жан-Клод Юнкер поздрави в неделя лидера на консервативната партия „Нова демокрация“ Кириякос Мицотакис заради победата му над левицата на Алексис Ципрас, предава  AFP . \r\nЮнкер беше ръководител на изпълнителната власт на ЕС по време на горчивия процес на финансовото спасяване на Гърция в разгара на европейската дългова криза. \r\nЦипрас дойде на власт през 2015 г., като обеща да се бори срещу политиките на строги икономии, изисквани от органите на ЕС и международните кредитори, но в крайна сметка той предприе значителни мерки за строги икономии в замяна на спасителните траншове. \r\n\"Бих искал да ви поздравя за чистата Ви победа на парламентарните избори\", пише Юнкер в социалната мрежа „Туитър“. \r\nТой каза, че спасяването на Гърция от финансовата криза е едно от постиженията на Комисията, с които тя най-много се гордее. \r\n\"Много е постигнато\", добави Юнкер. „Но предстои още много работа.“ \r\n*** Консерваторите от „Нова Демокрация“ се завърнаха на власт с голяма победа след предсрочните парламентарни избори в неделя и бъдещият премиер Кириякос Мицотакис заяви, че има ясен мандат за промяна, обещавайки повече инвестиции и по-малко данъци, пише  Reuters . \r\nПобедата се дължи на умората от годините на затягане на коланите в Европейския съюз, съчетани с висока безработица, след като страната едва не напусна еврозоната в разгара на финансовите си трудности през 2015 година. \r\nКонсервативната Нова Демокрация води с 39,6% от гласовете на базата на 73% от преброяването на гласовете срещу 31,6% за СИРИЗА. \r\n„Нова демокрация печели 158 места в 300-местния парламент и може да формира самостоятелно правителство. \r\nМицотакис заяви в телевизионно изявление, че резултатът от изборите му е дал силен и ясен мандат за промяна на Гърция. \r\n\"Ангажиран съм за по-малко данъци, повече инвестиции, за по-добри и нови работни места, както и растеж, който ще доведе до по-добри заплати и по-високи пенсии в ефикасна държава\", каза Мицотакис. \r\nДосегашният премиер Алексис Ципрас каза, че уважава волята на гръцкия народ. \r\n„Днес, с високо вдигната глава, приемаме решението на хората. За да доведем Гърция до мястото, където е днес, трябваше да вземаме трудни решения с тежка политическа цена ”, каза той пред журналисти. \r\nЦипрас пое управлението от консерваторите през 2015 г., когато Гърция беше на върха на финансова криза, която опустоши страната от 2010 г. Първоначално обеща да се противопостави на по-строгите икономии, но бе принуден да подпише нов спасителен меморандум след избирането му, решение, което не се хареса на избирателите. \r\nПредаването на властта ще се извърши в понеделник, след като Мицотакис се закълне като нов министър-председател. \r\n51-годишният Мицотакис пое ръководството на Нова демокрация през 2016 г. Въпреки че той се счита за либерал, неговата партия също така приютява членове с по-десни възгледи. \r\n\"Златна зора\", неофашистка партия почти сигурно няма да влезе в парламента. \r\n\"Основната причина за този резултат е икономиката\", каза анализаторът Теодор Кулумбис. „През последните 4-5 години хората не виждаха подобрение, напротив, имаше намаления на заплатите и пенсиите“, каза той. \r\nФокусът сега се насочва към подбора на Мицотакис за ключовите министерства на икономиката - финанси, енергетика, развитие и външни работи.  \r\nМицотакис ще наследи икономика, която расте с умерени темпове - с 1,3% годишен темп през първото тримесечие - и публичните финанси, които могат да не достигнат целите, договорени с кредиторите. \r\nБанката на Гърция предвижда, че целта на първичния излишък от 3,5% от БВП, която изключва разходите за обслужване на дълга, вероятно няма да бъде постигната тази година и ще достигне едва 2,9% от икономическата продукция. \r\nТъй като Гърция все още е изправена пред предизвикателството на задлъжнялостта си, фискалната политика на новото правителство ще бъде наблюдавана отблизо. \r\nИстинският тест ще бъде бюджетът за следващата година, като Мицотакис очаква да очертае ключовите контури на традиционното си икономическо обръщение в Солун през септември. \r\nЦипрас казва, че гласуването за Мицотакис е гласуване  за политическия елит, който доведе Гърция до ръба на пропастта. \r\nНо той е критикуван и заради лошото управление на кризи и за дълбоко непопулярна сделка за разрешаване на спора за името на съседна Северна Македония. \r\nГърция приключи последната си програма за икономическа корекция през 2018 г., но остава под наблюдение от кредиторите, за да се гарантира, че няма да има бъдещо фискално отклонение. Докато икономическият растеж се върна, гръцката безработица от 18% е най-високата в еврозоната. \r\nНова демокрация обеща да инвестира в създаването на добре платени работни места с достойни придобивки. Тя също така обеща да бъде твърда по отношение на престъпността в някои квартали на Атина, където има силно анархистки настроения. \r\nВ атинския квартал Екзархия маскирани активисти щурмуваха избирателна секция и изнесоха избирателна урна. \r\n*** Напускащият премиер Алексис Ципрас запази самообладание след загубата на изборите в неделя на предсрочните избори, казвайки, че резултатът не е \"равносилен на стратегическо поражение\", цитира думите му електронното издание на гръцкия вестник  Kathimerini . \r\nНа пресконференция след изборното поражение, Ципрас каза, че уважава волята на гръцкия народ, който гласува за идването на „Нова демокрация“ на власт. \r\n„Днес, с високо вдигната глава глава, приемаме присъдата на хората. За да доведем Гърция до мястото, където се намира днес, трябваше да вземаме трудни решения с тежка политическа цена, ”каза Ципрас. \r\nЦипрас пое отговорността за поражението на СИРИЗА и обеща да я „трансформира“ в „голяма прогресивна демократична партия“.", "date": "2019.07.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/08/2677967/the-japan-times-yaponski-firmi-s-pritesnenie-sledyat-vloshavaneto-na-otnosheniyata-mezhdu-tokio-i-seul.html", "text": "Влошаващите се отношения на Япония с Южна Корея заради разногласия относно тяхната военна история бяха задълбочени от Токио миналата седмица, когато правителството сложи край на преференциалния режим за износа на ключови материали за своя азиатски съсед, които са жизненоважни за производството на полупроводници и цифрови дисплеи, пише японското англоезично издание  The Japan Times . \r\nПравителството може би се опитва да притисне основните индустрии на Южна Корея, като изиграе търговската карта, за да я постави на масата за преговори, но тази тактика може да има и обратни последствия, тъй като много местни компании правят бизнес с партньори в Южна Корея. \r\nРедица фирми заявяват, че наблюдават с нетърпение развитието на ситуацията, като отбелязват, че остава неясно дали наскоро въведените регламенти действително ще попречат на търговията между двете страни. Според новите регламенти най-притеснителна е разпоредбата, според която може да се наложи  да чакат 90 дни, за да получат официално одобрение за износ на някои ключови елементи за Южна Корея. \r\nМеждувременно, някои експерти заявиха, че въздействието вероятно ще бъде ограничено, тъй като този ход не е пълна забрана или ограничение - поне в техническо отношение, което значително да спъне производствените възможности на южнокорейските фирми. \r\nНякои компании обаче казаха, че ако ситуацията се повиши по някакъв начин, тя може да предизвика неблагоприятни последици за цялата верига на доставки. \r\nМиналия четвъртък правителството започна да изисква от японските производители да подават заявления всеки път, когато искат да изнесат флуориран полиимид, флуороводород за Южна Корея. Флуорираният полиамид се използва за дисплеите на смартфоните, докато при производството на полупроводници флуороводородът се използва като ецващ агент. \r\nСпоред доклад на J.P. Morgan, японските фирми са сред водещите производители на трите материала и би било трудно да се намерят алтернативни доставчици с изключение на един вид флуориран полиамид. \r\nЮжна Корея е третата най-голяма японска дестинация за износ след Китай и САЩ. Полупроводниковите компоненти бяха най-продаваната позиция през 2018 г., като са осигурили 630 млрд. йени (10 млрд. лева), според данни, събрани от Японския съвет за външна търговия. \r\nОпитът на Япония за преразглеждане на търговската процедура показва разочарованието на Токио от Сеул и нежеланието му да разрешава проблемите с принудителния труд по време на военните действия след решенията на южнокорейския съд, които наредиха на японските компании да платят компенсации на бивши работници или техните семейства, коментират наблюдатели.  Юлиян Марков", "date": "2019.07.08", "title": "Тhe Japan Times: Японски фирми с притеснение следят влошаването на отношенията между Токио и Сеул"}
{"url": "http://www.focus-news.net/news/2019/07/08/2677972/gd-granichna-politsiya-trafikat-prez-vsichki-granichni-kontrolno-propuskatelni-punktove-e-normalen.html", "text": "Трафикът през всички гранични контролно-пропускателни пунктове към 6.00 часа е нормален. Това съобщиха от  ГД „Гранична полиция“ . Движението на българо-сръбската граница е нормално. На българо-македонската и българо-гръцката граница трафикът е нормален. Няма затруднения в движението на леки и тежки автомобили и през българо-турската и българо-румънската граница на всички контролно-пропускателни пунктове.", "date": "2019.07.08", "title": "ГД „Гранична полиция“: Трафикът през всички гранични контролно-пропускателни пунктове е нормален"}
{"url": "http://www.focus-news.net/news/2019/07/08/2677970/reuters-nova-demokratsiya-pobedi-kategorichno-na-predsrochnite-parlamentarni-izbori.html", "text": "Консерваторите от „Нова Демокрация“ се завърнаха на власт с голяма победа след предсрочните парламентарни избори в неделя и бъдещият премиер Кириякос Мицотакис заяви, че има ясен мандат за промяна, обещавайки повече инвестиции и по-малко данъци, пише  Reuters . \r\nПобедата се дължи на умората от годините на затягане на коланите в Европейския съюз, съчетани с висока безработица, след като страната едва не напусна еврозоната в разгара на финансовите си трудности през 2015 година. \r\nКонсервативната Нова Демокрация води с 39,6% от гласовете на базата на 73% от преброяването на гласовете срещу 31,6% за СИРИЗА. \r\n„Нова демокрация печели 158 места в 300-местния парламент и може да формира самостоятелно правителство. \r\nМицотакис заяви в телевизионно изявление, че резултатът от изборите му е дал силен и ясен мандат за промяна на Гърция. \r\n\"Ангажиран съм за по-малко данъци, повече инвестиции, за по-добри и нови работни места, както и растеж, който ще доведе до по-добри заплати и по-високи пенсии в ефикасна държава\", каза Мицотакис. \r\nДосегашният премиер Алексис Ципрас каза, че уважава волята на гръцкия народ. \r\n„Днес, с високо вдигната глава, приемаме решението на хората. За да доведем Гърция до мястото, където е днес, трябваше да вземаме трудни решения с тежка политическа цена ”, каза той пред журналисти. \r\nЦипрас пое управлението от консерваторите през 2015 г., когато Гърция беше на върха на финансова криза, която опустоши страната от 2010 г. Първоначално обеща да се противопостави на по-строгите икономии, но бе принуден да подпише нов спасителен меморандум след избирането му, решение, което не се хареса на избирателите. \r\nПредаването на властта ще се извърши в понеделник, след като Мицотакис се закълне като нов министър-председател. \r\n51-годишният Мицотакис пое ръководството на Нова демокрация през 2016 г. Въпреки че той се счита за либерал, неговата партия също така приютява членове с по-десни възгледи. \r\n\"Златна зора\", неофашистка партия почти сигурно няма да влезе в парламента. \r\n\"Основната причина за този резултат е икономиката\", каза анализаторът Теодор Кулумбис. „През последните 4-5 години хората не виждаха подобрение, напротив, имаше намаления на заплатите и пенсиите“, каза той. \r\nФокусът сега се насочва към подбора на Мицотакис за ключовите министерства на икономиката - финанси, енергетика, развитие и външни работи.  \r\nМицотакис ще наследи икономика, която расте с умерени темпове - с 1,3% годишен темп през първото тримесечие - и публичните финанси, които могат да не достигнат целите, договорени с кредиторите. \r\nБанката на Гърция предвижда, че целта на първичния излишък от 3,5% от БВП, която изключва разходите за обслужване на дълга, вероятно няма да бъде постигната тази година и ще достигне едва 2,9% от икономическата продукция. \r\nТъй като Гърция все още е изправена пред предизвикателството на задлъжнялостта си, фискалната политика на новото правителство ще бъде наблюдавана отблизо. \r\nИстинският тест ще бъде бюджетът за следващата година, като Мицотакис очаква да очертае ключовите контури на традиционното си икономическо обръщение в Солун през септември. \r\nЦипрас казва, че гласуването за Мицотакис е гласуване  за политическия елит, който доведе Гърция до ръба на пропастта. \r\nНо той е критикуван и заради лошото управление на кризи и за дълбоко непопулярна сделка за разрешаване на спора за името на съседна Северна Македония. \r\nГърция приключи последната си програма за икономическа корекция през 2018 г., но остава под наблюдение от кредиторите, за да се гарантира, че няма да има бъдещо фискално отклонение. Докато икономическият растеж се върна, гръцката безработица от 18% е най-високата в еврозоната. \r\nНова демокрация обеща да инвестира в създаването на добре платени работни места с достойни придобивки. Тя също така обеща да бъде твърда по отношение на престъпността в някои квартали на Атина, където има силно анархистки настроения. \r\nВ атинския квартал Екзархия маскирани активисти щурмуваха избирателна секция и изнесоха избирателна урна.  Юлиян Марков", "date": "2019.07.08", "title": "Reuters: „Нова демокрация“ победи категорично на предсрочните парламентарни избори"}
{"url": "http://www.focus-news.net/news/2019/07/08/2677973/predstoyashti-sabitiya-v-stranata-za-8-yuli-agentsiya-fokus.html", "text": "*** \r\nOт 11.00 часа на „Дондуков“ 2 президентът Румен Радев ще връчи висши държавни отличия на четирима изтъкнати българи. \r\n*** \r\nОт 09.30 часа в Зала 8 на НДК ще се състои трета обществена дискусия за изработването на окончателен проект на Стратегия за развитие на културата 2019-2029 г.  \r\n*** \r\nОт 10.00 часа в Националния пресклуб на БТА ще се проведе пресконференция на Секция „История“ при Съюза на учените в България\tна тема „Битката за историята в учебниците по история за 10. клас“. \r\n*** \r\nОт 10.30 часа в The Mall ще бъдат представени учебни симулатори за водачи на МПС с изкуствен интелект. Участие ще вземат зам.-министърът на образованието и науката Деница Сачева, зам.-кметът по транспорта на Столична община Дончо Барбалов, изпълнителния директор на ИА „Автомобилна администрация“ Бойко Рановски и др. \r\n*** \r\nОт 11.00 часа в институцията на омбудсмана Мая Манолова ще представи новия Съвет за наблюдение на и за хората с увреждания.  \r\n*** \r\nОт 15.00 часа в зала „Голям колегиум“ на МЗХГ ще се проведе среща на министър Десислава Танева с Конфедерацията на Европейските производители на цигари (СЕССМ) и Националната асоциация на тютюнопроизводителите – 2010 (НАТ-2010). \r\n*** \r\nОт 18.00 часа в Борисовата градина ще се проведе благотворителен мини маратон, който е част от глобалната инициатива Allianz World Run. \r\n*** \r\nОт 10.00 часа на паркинга на улица „Скаптопара“ 1 ще започне кампания за извозване на опасни отпадъци. \r\n***    \r\nОт 19.00 часа постановката „Емигранти“ ще бъде представена премиерно за града в Драматичен театър „Никола Вапцаров“. \r\n*** \r\nОт 18.30 часа в галерия „Ателие R“ ще бъде открита изложба-базар на децата от Център за обществена подкрепа „Цветница“ – Малко Търново. \r\n*** \r\nОт 10.00 часа пред сградата на Щаба на ВМС ще се проведе военен ритуал по поднасяне на венци и цветя пред паметника на контраадмирал Иван Вариклечков по случай 128-годишнината от рождението му. \r\n*** \r\nОт 11.00 часа в Регионалния пресклуб на БТА ще се проведе пресконференция във връзка с предстоящото 11-то издание на фестивала Дикси джаз фест във Велико Търново. \r\n*** \r\nОт 10.30 часа в Регионалния пресклуб на БТА ще се състои пресконференция за състоянието и проблемите на МБАЛ „Св.Петка“, в която ще вземат участие депутатът Владимир Тошев, кметът на Видин Огнян Ценков и директорът на МБАЛ „Св. Петка“ д-р Цветан Василев. \r\n*** \r\nОт 9.00 часа в Младежкия център ще се проведе Еко лято 2019 -  спортни и занимателни игри, прожекции на филми, посещение на културни и природни забележителности. \r\n*** \r\nОт 09.30 часа в Народно читалище „Йордан Йовков – 1870 г.“ ще се проведе летен дентски център „Млади възрожденци“. \r\n*** \r\nОт 10.30 часа в Художествената галерия ще се проведе Лятна работилница за въображение. \r\n*** \r\nОт 9.00 часа в Окръжния съд ще бъде гледано дело за отвличане при условия на опасен рецидив срещу Б. И. \r\n***  \r\nОт 18.00 часа в конферентната зала на хотел „Рига“ ще бъде представена книгата „Пътят към теб“ на Тошко Савов. \r\n*** \r\nОт 12.00 часа в хотел „Рударци“ ще бъде открито Петото издание на Лятна академия по изобразително изкуство „Давам ти дъгата за наследство“. \r\n*** \r\nОт 10.00 часа в Центъра за работа с деца ще се проведе лятно училище за първа помощ. \r\n*** \r\nОт 11.00 часа в Регионалния пресклуб на БТА ще се проведе пресконференция на КНСБ във връзка с изпълнението на проект „Активно гражданско участие за превенция и ограничаване на недекларираната заетост в България“. \r\n*** \r\nОт 11.30 часа в Заседателната зала на Община Плевен ще се проведе пресконференция за 25-ия поход „По стъпките на Апостола“. \r\n*** \r\nОт 09.00 ч.  в Окръжния съд ще се гледа дело срещу Андон О., който е обвинен, че е причинил смъртта на четирима души. \r\n*** \r\nОт 10.00 часа в зала 12 на Районния съд ще се проведе заседание по делото срещу Иван Б. и Анна К., обвинени че са съхранявали заготовки и са съставяли и  са преправяли български и чуждестранни документи за самоличност, свидетелства за управление на превозни средства, документи, удостоверяващи лични или регистрационни данни, документ за правоспособност, нотариални удостоверявания, като деянието е извършено с цел имотна облага.   \r\n*** \r\nОт 13.30 часа в зала 2 на Районния съд ще се проведе заседание по делото срещу Милена Б. и Николета Д., обвинени в престъпна схема за източване на РЗОК.  \r\n*** \r\nОт 13.30 часа в зала 1 на Районния съд ще се проведе заседание по делото срещу Красимир Ф. и синът му Петър Ф., обвинени, че с цел да набавят за себе си имотна облага са възбудили и поддържали заблуждение управители на 5 дружества, като с това са причинили имотна вреда на дружествата общо в размер на  1 076 000 лв. \r\n*** \r\nОт 20.30 часа в Античния театър ще се проведе концерт „Звездите на България“. \r\n*** \r\nОт 21.30 часа в Лятно кино „Яворов“ ще бъде излъчен филмът „Жена на война“, част от „София Филм Фест“. \r\n*** \r\nОт 13.00 часа в Зала 1 на Областната администрация - Русе ще се проведе събитие, част от информационната кампания по десетата конкурсна сесия на Националния иновационен фонд. \r\nИнициативата се реализира съвместно с Българската стартът асоциация и микрофинансираща институция „Джобс” към Българската банка за развитие. \r\n*** \r\nОт  9.00 часа в деловодството на общината ще започне приемът на документи за съдебни заседатели за Районния съд. \r\n*** \r\nОт 10.00 часа в детския отдел на библиотека „Родина“ ще се проведе творческо ателие за деца.", "date": "2019.07.08", "title": "Предстоящи събития в страната за 8 юли (Агенция „Фокус“)"}
{"url": "http://www.focus-news.net/news/2019/07/08/2677971/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта над Северна България ще има временни увеличения на облачността и на места ще превали и прегърми. На 08.07.2019 г. главно около и след обяд ще се развива купеста и купесто-дъждовна облачност и на места ще превали и прегърми. В Южна България температурите ще са все още високи  до 35°-36°, докато в Северна – ще се понижат и ще бъдат 28°-32°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ - ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“: \r\nОбласт София: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижениетов участъка от с. Загоре до с.Езерово от км 239+000 до км 239+400 се осъществява в една лента поради ремонт на асфалтова настилка в посока Бургас. Ограничено е движението в активната лента и е пренасочено в изпреварваща лента.Участъкът е сигнализиран с пътни знаци. Срок до 06.07. 2019 г. \r\nОбласт Бургас: \r\nДвижението в участъка Вратица – Ветрен от км 335+000 до км 359+000 в платното посока Бургас се осъществява с повишено внимание поради почистване на окопи в средна разделителна ивица. Срок до 08.07.2019 г. \r\nАМ „Хемус“: \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София.Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна.Срок до 31.07.2019г.; \r\nАМ „Марица“:няма ограничения. \r\nАМ „Черно море“:няма ограничения. \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т.Срок: целогодишно; \r\n- „Дюлински“ - забранен за МПС над 3,5 т.Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т.както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПСнад10 т.Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София - Перник при Владая от км 276+162 до км 277+610 - всеки работен ден се обособяват две ленти в посока София за времето от 06:00 до 10:00 часа. Срок 12.07.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 30.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до11.09.2019 г.; \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. \r\nДвижението се извършва в изпреварващата лента и скоростта на движение се ограничава до 40 км/ч. Срок 31.08.2019 г. \r\nДвижението в участъка(с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно.Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посокипоради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: \r\nДвижението по път  Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Срок: до 11.07.2019г. \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението по път Коритна – Севлиево в участъка с. Сопот – п.в. Абланица от км 24+000 до км 51+000 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до12.07.2019 г. \r\nОбласт Търговище:  \r\nДвижениетов участъка Търговище – опорен пунктБелокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение в участъка Търговище – опорен пункт Белокопитово от км 197+000 до км 215+000 се осъществява с повишено внимание поради полагане на хоризонтална маркировка. Срок до 10.07.2019г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание всвободната лента съобразно създадената временна организация на движениетопоради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: \r\nДвижението в участъка Кюстендил – Радомир от км 43+600 до км 63+000 в участъка Драгомирово – Радомир се осъществява в една лента поради частични ремонтни дейности на асфалтовата настилка в двете направления. Организацията на движение се регулира с пътни знаци. Срок до 12.07.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г. \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено вниманиепоради почистване на реголи,тротоари и подмяна на ограничителнисистеми.Участъкът е сигнализиран с пътни знаци. Срок до 15.07.2019г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тоназа летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до12.07.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:няма. \r\nРемонтни дейности:няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-7306:Движението по път III-7306 Лозарево – Сунгурларе – Чубрав района на с. Черницаот км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът III-7306:Движението по път III-7306 Лозарево – Сунгурларе – Чубрав района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС:няма. \r\nРемонтни дейности:няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел. \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662:Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019г. \r\nОПУ-Видин: \r\nВременно са въведени следните ограничения за движение на МПС:няма ограничения. \r\nРемонтни дейности:нямаограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т.от км 0+000 до км 5+900 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до08.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15/Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация.Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 30.09.2019 г. \r\nРемонтни дейности: \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до31.07.2019 г.; \r\nПът III-601: Движението по път III-601 Кюстендил – Драговищица – Долно Уйно – граница Сърбия от км 0+000 до км 27+000 се осъществява с повишено внимание в свободната лента съобразно създадената организация на движение поради частични ремонтни дейности на асфалтовата настилка.Срок до 08.07.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут:по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности: \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019г.; \r\nОПУ-Ловеч:  \r\nВременно са въведени следните ограничения за движение на МПС:няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъкана обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019г. \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом –Расово в посока Монтана от км 143+320 до км 149+445 е ограничено за МПС над 10 т.поради извършване на строително монтажни работи. Срок до 30.09.2019 г. \r\nОбходен маршрут: \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом–Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т.поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности.Срок до 31.07.2019 г. \r\nОбходен маршрут:За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. \r\nОбходен маршрут: с.Славотин – Долна Рикса – Клисурица – Долна Вереница Монтана –Студено буче и обратно.Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 30.09.2019 г.; \r\nРемонтни дейности: \r\nПът ІІ-11: Движението по път ІІ-11 Орсоя – Лом от км 44+000 до км 47+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на  \r\nПът III-114: Движението по път ІІІ-114 Лом – Сталийска махала от км 0+000 до км 5+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на място. Срок до 15.07.2019 г. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч.Срок до 31.07.2019 г.; \r\nПът III-102:Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г. \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 08.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800.Срок до 31.07.2019 г.; \r\nДвижението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37:Движението по път II-37 Батак–Картела се осъществява в една лента от км 165+000 до км175+000, чрез поетапно затваряне на лява и дясна ленти за движение, поради ремонт на асфалтовата настилка /заливане на пукнатини/. Движението е сигнализирано с пътни знаци. Срок до 08.07.2019 г.; \r\nПът III-801: Движението по път III-801 Оборище – Панагюрище от км 46+000 до км 50+000 се осъществява с повишено внимание поради почистване на земни окопи. Движението се регулира с пътни знаци. Срок до 08.07.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 30.09.2019 г.; \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.07.2019 г. \r\nРемонтни дейности: \r\nПът II-63:Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол.Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут:За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nПът ІІІ-3402:Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с.Коиловци. Срок до 31.12.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 12.07.2019 г.; \r\nПът ІІ-13: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 09.07.2019 г.; \r\nПът ІІI-3006: Движението по път ІІI-3006 Радомирци – Червен бряг от км 0+000 до км 9+000 се осъществява с повишено внимание поради машинно косене на храсти.Срок до 08.07.2019 г. \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПСнад 12 т.поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден–Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС.Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; \r\nОПУ-Разград: \r\nВременно са въведени следните ограничения за движение на МПС:няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 30.10.2019 г. \r\nРемонтни дейности: \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-202: Движението по път III-202 Нисово – Кацелово от км 16+300 до км 36+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и ограничение на скоростта до 40 км/ч. Срок до 12.07.2019 г; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с.Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 30.09.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 30.09.2019 г. \r\nРемонтни дейности: \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53:Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до10.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІІ-197:Движението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (с.Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Срок 19.07.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 12.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 12.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.Срок до 30.12.2019 г.; \r\nПът ІIІ-867: Движението по път ІIІ-867 Мадан – Златоград от км 7+000до км 14+000 се извършва с повишено внимание поради косене и рязане на храсти. Срок до12.07.2019 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т.в двете посоки.Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 31.03.2020 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня.Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 12.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено заМПСнад 3.5 т.Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т.поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПътII-74: Движение по път II-74 Певец - Търговище при км 16+500 се  осъществява с повишено внимание от 09:00 до 18:00 ч. поради монтаж на стационарна контролна единица. Движението в района се регулира с пътни знаци.Срок до 09.07.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080 e ограничено.Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево – Друмевоe ограничено за МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности: \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.08", "title": "Актуална пътна обстановка"}
{"url": "http://www.focus-news.net/news/2019/07/08/2678270/ekathimerini-obyaveni-sa-ministrite-v-novoto-gratsko-pravitelstvo.html", "text": "Новият гръцки министър-председател Кириакос Мицотакис обяви официално членовете на своя кабинет, предава гръцкото електронно издание  Ekathimerini . \r\nКато вицепремиер е назначен Панагиотис Пикраменос, бивш председател на Държавния съвет на Гърция и бивш временен министър-председател в пика на гръцката икономическа криза през 2012 г.  \r\nОбещаващият народен представител Никос Дендиас получи ключовото външно министерство, докато Христос Стайкурас бе назначен за финансов министър.  \r\nНикос Панагиотопулус получи друго важно ведомство – това на отбраната. Василис Кикилиас е новият министър на здравеопазването, а Адонис Георгадис ще отговаря за развитието на  и инвестициите.  \r\nМихалис Хрисохоидис ще води министерството на външните работи, а за енергетиката отговаря Костис Хацидакис. В кабинета има само две жени – Ники Керамеос като министър на образованието и Лина Мендони, която завежда ведомството, грижещо се за културата.  \r\nНовите министри ще положат клетва във вторник и проведат своето първо заседание в 11:00 часа в сряда.  : Цанко Цолов", "date": "2019.07.08", "title": "Ekathimerini: Обявени са министрите в новото гръцко правителство"}
{"url": "http://www.focus-news.net/news/2019/07/08/2677975/nihm-prez-stranata-preminava-studen-atmosferen-front-v-severna-balgariya-temperaturite-shte-se-ponizhat.html", "text": "С предимно умерен северозападен вятър, през страната преминава студен атмосферен фронт и с него въздушната маса ще се лабилизира. Главно около и след обяд ще се развива купеста и купесто-дъждовна облачност и на места ще превали и прегърми. В Южна България температурите ще са все още високи – до 35°-36°, докато в Северна – ще се понижат и  ще бъдат 28°-32°. Това съобщи за  Агенция „Фокус“  Георги Цеков – дежурен синоптик от  Националния институт по метеорология и хидрология . Над Черноморието ще има временни увеличения на облачността и около и след обяд на места ще превали и прегърми. Вятърът ще се ориентира от запад-северозапад и ще е предимно умерен. Максимални температури на въздуха: от 27-28° на север, до 32-33° на юг. Температурата на морската вода е 26-28°. Вълнението на морето ще бъде 2 бала. Над планините около и след обяд ще се развива купеста и купесто-дъждовна облачност и на места ще превали и прегъми. Ще духа силен северозападен вятър. Максималната температура на височина 1200 метра ще бъде около 24°, на 2000 метра – около 16°. Атмосферното налягане е по-ниско от средното за юли, но през деня слабо ще се повиши.", "date": "2019.07.08", "title": "НИХМ: През страната преминава студен атмосферен фронт, в Северна България температурите ще се понижат"}
{"url": "http://www.focus-news.net/news/2019/07/08/2677976/prezidentat-rumen-radev-shte-vrachi-visshi-darzhavni-otlichiya-na-chetirima-iztaknati-balgari.html", "text": "Президентът Румен Радев ще връчи висши държавни отличия на четирима изтъкнати българи от 11.00 часа на „Дондуков“ 2. Това съобщиха от  прессекретариата на държавния глава .  \r\nИзявеният спортен деятел Христо Меранзов ще бъде удостоен с орден „Стара планина“ първа степен за заслугите му в областта на физическото възпитание и спорта.  \r\nПрезидентът Румен Радев ще награди журналиста и мореплавател Дончо Папазов с орден „Стара планина“ първа степен за принос в областта на спорта, науката и журналистиката.  \r\nНа церемонията проф. д-р Цекомир Воденичаров ще бъде отличен с орден „Св. св. Кирил и Методий“ огърлие за заслугите му за развитието на медицинската наука и за утвърждаването на факултетите по обществено здраве в системата на висшето образование.  \r\nДържавният глава ще връчи орден „За военна заслуга“ първа степен на о. р. генерал-майор Александър Александров. Легендарният ни космонавт ще бъде отличен за развитието и укрепването на въоръжените сили и за приноса му за националната сигурност на страната.", "date": "2019.07.08", "title": "Президентът Румен Радев ще връчи висши държавни отличия на четирима изтъкнати българи"}
{"url": "http://www.focus-news.net/news/2019/07/08/2677974/predstoyashti-mezhdunarodni-sabitiya-za-8-yuli-agentsiya-fokus.html", "text": "***  Среща на страните от Процеса за сътрудничество в Югоизточна Европа  \r\n***  Антиправителствен протест на опозицията \r\n***  Започва процеса срещу шофьора, който прегази пешеходци пред сградата на британския парламент \r\n***  Среща ЕС-Украйна \r\n***  Визита на китайския външен министър Ван И \r\n***  Среща на министрите на финансите на Еврозоната \r\n***  Папа Франциск ще отслужи литургия за мигрантите  \r\n***  Пет години от началото на гражданската война в Йемен \r\n***  Пет години от началото на израелската операция \"Защитно острие\"", "date": "2019.07.08", "title": "Предстоящи международни събития за  8 юли  (Агенция \"Фокус\")"}
{"url": "http://www.focus-news.net/news/2019/07/08/2677982/mzhg-zapochva-posledniyat-etap-na-samoletno-zasnemane-za-izgotvyane-na-nova-tsifrova-ortofotokarta.html", "text": "Започва последният етап на самолетно заснемане за изготвяне на нова цифрова ортофотокарта (ЦОФК) на цялата страна. Това съобщиха от пресцентъра на   Министерството на земеделието, храните и горите . При благоприятни климатични условия заснемането за 2019 г. трябва да приключи до края на месец юли. To ще обхване изцяло или частично областите Видин, Монтана, Враца, Плевен, Велико Търново, Русе, Търговище, Шумен, Разград, Силистра, Добрич и Варна, както и пограничните с Република Сърбия райони в областите София и Перник.  \r\nЗаснемането се извършва с два самолета, оборудвани с високотехнологични цифрови камери, осигуряващи необходимото качество на получената карта. \r\nОбновяването на ЦОФК започна през 2016 г. и се осъществява в рамките на период от четири години, като ежегодно се заснема по около една четвърт от територията. До момента самолетно заснемане е извършено над 16 области от страната.  \r\nДанните от картата се използват в Системата за идентификация на земеделските парцели (СЕЗП), която е основна подсистема на Интегрираната система за администриране и контрол (ИСАК). Именно поради тази причина, те трябва да са максимално актуални и достоверни, тъй като се използват при изчисляване на директните плащания на земеделските стопани.", "date": "2019.07.08", "title": "МЗХГ: Започва последният етап на самолетно заснемане за изготвяне на нова цифрова ортофотокарта"}
{"url": "http://www.focus-news.net/news/2019/07/08/2677957/dachich-izvikah-balgarskiya-predstavitel-vav-vanshnoto-ministerstvo-za-da-izbegnem-nerazbiratelstvoto.html", "text": "Първият дипломат на Белград Ивица Дачич съобщи, че е извикал българския дипломатически представител в сръбската столица на разговор във външното министерство, по повод думите, които Дачич по-рано отправи по адрес на българския премиер Бойко Борисов, съобщава сръбската информационна агенция  Tanjug .  \r\n„Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ“, е заявил Дачич, цитиран от агенцията. Първият белградски дипломат допълва: „Тази изява на българския премиер не се отнася за риболов или качеството на сръбското сирене, но вместо това засяга въпроса за сръбската териториална цялост“.  \r\nИзявлението на Дачич е направено в събота вечерта.    Цанко Цолов", "date": "2019.07.08", "title": "Дачич: Извиках българския представител във външното министерство, за да избегнем неразбирателството"}
{"url": "http://www.focus-news.net/news/2019/07/08/2677981/denyat-8-yuli-v-balgarskata-istoriya.html", "text": "През 1868 г. - четата на Хаджи Димитър и Стефан Караджа води бой с турска потеря при Вишовград (Великотърновско). 1878 г. - в София е открито военно училище за обучение на командни кадри. Унтерофицери (сержанти) и фелдфебели (старшини) се подготвят в Търновската унтерофицерска царска школа. Обучението на офицерския кадър и на цялата армия се осъществява по руски устави. 1881 г. - с княжески указ е разформирована полицията и вместо нея се създава жандармерия, начело с подполковник Лонгвенов на двойно подчинение - на Вътрешното и на Военното министерство. 1947 г. - българското правителство дава категоричен отказ от участие в \"плана Маршал\" за възстановяване на Европа с американска финансова подкрепа.   \r\n2000 г. \r\nПровежда се учредителен конгрес на обявената на конференцията на КТ “Подкрепа” от д-р Константин Тренчев нова партия Демократичен алианс. За председател е избран Бойко Пройчев. \r\n2000 г. \r\nВ Пазарджишко е обявено бедствено положение след пожарите, предизвикани от рекордните горещини. \r\n1950 г. \r\nБогословският факултет при Софийския университет се отделя и се превръща във Висше духовно училище (Духовна академия) при Българската православна църква. Това става с указ на Президиума на Народното събрание след решение на Политбюро на ЦК на БКП от 22 юни 1950 г. \r\n1947 г. \r\nБългарското правителство категорично отказва участие в Плана Маршал за възстановяване на Европа с американска финансова подкрепа. През юни 1947 г. американският министър на външните работи д-р Джордж Маршал развива тезата, че САЩ трябва да помогне за икономическо развитие на разрушенията след Втората световна война в Европа. Планът влиза в сила от януари 1948 г. до 1951 г. Помощта на САЩ за 16 западноевропейски страни, възлиза на 16,4 млрд. долара под формата на икономическа, военна помощ и под формата на заеми. СССР отказва участие в Плана Маршал, а под негово влияние - и някои от страните в социалистическия блок. \r\n1919 г. \r\nВ София по инициатива на Христо Хинков е проведена учредителна конференция на Съюза на занаятчийските кооперации. \r\n1881 г. \r\nС княжески указ е разформирована полицията и вместо нея се създава жандармерия, начело с подполковник Лонгвенов на двойно подчинение - на Вътрешното и на Военното министерство. \r\n1878 г. \r\nВ София е открито военно училище за обучение на командни кадри. Унтерофицери (сержанти) и фелдфебели (старшини) се подготвят в Търновската унтерофицерска царска школа. Обучението на офицерския кадър и на цялата армия се осъществява по руски устави. \r\nСлед Освобождението българската войска е наименована Българска земска армия. Сформира се според статута \"Временни правила за Българската земска войска\" от 25 април 1878 г. Начело на войската е руският ген. А. Н. Шелейховски, активно подпомаган от първия военен министър на България руския ген. П. Д. Паренсов. Основа за изграждането на Българската земска армия става Опълчението. Временното руско управление въвежда задължителна военна повинност за мъжете от 20 до 30 г. със срок на служба за редовия състав 10 г. От тях 4 г. в действащата армия и 6 г. в запас. През април 1878 г. е свикан първият набор от около 9000 души, а малко по-късно и вторият – над 20 000. За тяхното въоръжаване руското командване предоставя безвъзмездно необходимото оръжие. Офицерският кадър се формира от руски офицери и от български офицери на руска военна служба. На тази дата са родени: \r\n1881 г. \r\nРоден е Недялко Атанасов - политически и държавен деец. Завършва гимназия в Шумен, след което в продължение на 14 години се занимава с преподавателска дейност. Член е на БЗНС от 1908 г. Избиран е за депутат в ХV (1911 г.–1913 г.), ХVII (1914 г.–1919 г.), ХVIII (1919 г.–1920 г. ), ХХ (1920 г.–1923 г.) и ХХIV ОНС (1938 г.–1939 г.). Атанасов заема длъжността подпредседател на ХVIII и председател на ХIХ ОНС. Министър е на обществените сгради, пътищата и съобщенията в периода 21 февруари – 21 май 1920 г. и на железниците, пощите и телеграфите ( 21 май 1920 г. – 24 юни 1921 г. и 14 март – 9 юни 1923 г.). След държавния преврат от 9 юни 1923 г. е арестуван с другите министри от кабинета на Александър Стамболийски. Въпреки че на 9 април 1924 г. получава оправдателна присъда, не е пуснат на свобода. В началото на август същата година бяга от затвора и емигрира в Сърбо-хърватско-словенското кралство. Недялко Атанасов е член на Задграничното представителство на БЗНС (1924 г.–1925 г.). Завръща се в България през 1933 г. и продължава активната си политическа дейност. След 9 септември 1944 г. е в редовете на опозиционния БЗНС, народен представител в ХХVI ОНС (1945 г.–1946 г.). Интерниран е в Белене, откъдето е освободен през 1955 г. Умира на 12 февруари 1960 г. \r\n1877 г. \r\nВ село Байлово е роден писателят Елин Пелин (1877 - 1949), чието истинско име е Димитър Иванов Стоянов. Бил е учител в Байлово, библиотекар е в Университетската библиотека в София, командирован в Нанси, Франция (1906 - 1907), пазител в хранилището на Народната библиотека в София (1910 - 1916), уредник в къщата-музей “Иван Вазов” (1924 - 1944). Участва в редактирането на в. “Българан” (1904 - 1909), в. “Развигор” , детските списания “Веселушка” (1908 - 1910), “Чавче” (1913 - 1914), “Светулка”, в. “Пътека”, член на редколегията на в. “Септемврийче” (от 1945 г.). От 1940 г. Елин Пелин е председател на Съюза на българските писатели. През 1885 г. публикува първите си творби: В сп. “Войнишка сбирка” разказа “Мило е отечеството”, в ученическото списание “Извор” разказа “На майчин гроб”, стихотворенията “Зима” и “Привет”. Под стихотворението “Тихи тъги” (1897 г.), отпечатано в сп. “Български преглед”, за пръв път се подписва с псевдонима Елин Пелин. Елин Пелин е смятан за един от най-големите “художници” на българското село, майстор на късия разказ в българската литература. Създател е на галерия ярки, незабравими образи (“Напаст божия”, “Ветрената мелница”, “На оня свят”, “Гост”, “Андрешко”, “Пролетна измама”). Автор е на повестите “Гераците” (1911) - едно от най-значителните произведения в българската литература и “Земя” (1922). По време на Първата световна война пише патриотични произведения, събрани в сборника “Китка за юнака” (1917). Умира на 3 декември 1949 г. в София. На тази дата умират:   \r\n2013 г. \r\nУмира Георги Струмски - български автор на стихове за деца и възрастни, художествена публицистика, поеми, разкази и повести. \r\n2007 г. \r\nУмира Никола Йорданов Николов - български оперен певец, тенор \r\n1868 г. \r\nУмира Христо Дряновски (ок. 1839 - 1868) - деец на българското национално-освободително движение. Той е роден в с. Ганчовец, Габровско, около 1839 година. Чиракува при чичо си - търговец в Тулча. От края на `50-те години на ХIХ в. започва самостоятелна търговия. Член е на революционния комитет в Тулча, един от организаторите на Тулчанската чета от 1867 г. В околностите на с. Жеравна, Котленско, се присъединява към четата на Панайот Хитов, а след нейното изтегляне в Сърбия, се записва във Втора българска легия. Включва се в четата на Хаджи Димитър и Стефан Караджа. В боя при Карапановата кория е тежко ранен; за да не попадне жив в ръцете на турците, се самоубива. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.; \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.08", "title": "Денят 8 юли в българската история"}
{"url": "http://www.focus-news.net/news/2019/07/08/2677983/zhivko-todorov-lichno-kato-chlen-na-ik-zapochvam-proverki-na-strukturite-na-gerb.html", "text": "Живко Тодоров, кмет на Стара Загора, член на ИК на ГЕРБ, в разговор с Илиана Беновска в седмичното обзорно политическо предаване  „Беновска пита“  по  „Канал 3“ , заяви позиции по следните теми: \r\nНационално събрание на ГЕРБ; Цветанов и Бъчварова – оставки; Станишев и Борисов \r\nБеновска посрещна Живко Тодоров с въпроса как се чувства като нов стар член на ИК на ГЕРБ след Националното събрание на ГЕРБ днес. Тодоров обясни, че събранието е било с конкретен повод – оставката на Цветан Цветанов и Румяна Бъчварова, както и промяна на устава на партията. Той подчерта, че нещата са били свършени, но не с очакваната драма и могат да се направят изводи, че това, което се е говорело дълго време в общественото пространство и медиите за опити на Цветанов да отмъкне партията, е невярно и партията е хомогенна и стои зад своя лидер Борисов. Беновска попита дали няма емоционално „разлюшкване“ в членската маса на ГЕРБ, защото Цветанов е бил винаги и навсякъде. „Днес той беше на форума. Беше седнал на първия ред до премиера и това беше знаково, което означава, че той самият е осъзнал, че това, което се прави, е за добро и че по този начин се показва едно по-различно лице от това, което виждаме. Не случайно във Вашия анонс имаше за това кой доколко си държи в крайна сметка на обещанията, защото помните, че на един друг конгрес преди няколко седмици имаше уж подаде оставка, която после беше оттеглена“ коментира Тодоров. Кметът на Стара Загора отбеляза, че най-силното качество на премиера е, че във времето се е развивал и отговаря на действителността – в първия си мандат е бил по-скоро агресивен, а в момента в негово лице има държавник. „Ще докарате нова беля на Сергей Станишев. Цитирате неговата позиция и сега Корнелия Нинова пак ще измисли нещо“ отбеляза Беновска. Тодоров отговори, че Станишев е политик с много голям опит и подготовка. „Той знае, че по различни въпроси в държавата политиците, независимо от коя партия са, си сътрудничат, помагат си и особено, когато става въпрос за международни проблеми – те трябва да работят заедно, защото отстояваме българския национален интерес в Европа, а не само тясно партийния си. Смятам, че г-жа Нинова греши, порицавайки един хубав пример на междупартийно сътрудничество, който трябва да го има. Трябва да го насърчаваме“ подчерта Тодоров. Той даде пример, че преди няколко години в парламентарната асамблея на Съвета на Европа се е гласувало дали да отпадне постмониторингът на България за човешките права и представителите тогава на БСП са гласували против. „Те изпълнявайки тясно партийния си интерес, тоест, да не би по времето на ГЕРБ да падне това нещо и да се похвали правителството с него – те гласуваха против държавата. Ето, това не е държавническо отношение, а много по-силно би било от тяхна страна да кажат – да, ние подкрепяме правителството в тази му посока, в която върви“ коментира кметът на Стара Загора.  \r\nБеновска съобщи, че след интервюто на Тодоров ще бъде излъчен запис със Сергей Станишев от вчера за предаването, защото той пътува за Брюксел и в него той обяснява подробно къде намира допирни точки и разбирателство с Бойко Борисов, но и останалите представители на България в ЕП и подчертава, че интересите на България са над всичко. Тодоров отбеляза, че всеки политик трябва да поставя на първо място интереса на страната, после интереса на града си, ако е политик и на последно място партийния. „Вие много добре се спряхте аналитично на оценката на Станишев за Борисов, както и нека да напомня оценката на Борисов за Станишев. Той казва, че с две ръце би гласувал за него като председател на ЕП, защото това е най-високопоставеният българин“ коментира Беновска. Тодоров призова политиците да не воюват заради различните политически пристрастия, а да постигат съгласие по въпросите. „В парламента много често казват – защо ДПС подкрепя ГЕРБ или пък защо някои партии са в плаващо мнозинство. Защото това е демокрацията. Не можем да бъдем еднакви. Ако всички партии бяха еднакви в парламента, то тогава трябваше да се обединят и да правят всички на едно, но по определени въпроси могат да си сътрудничат и да формират мнозинство“ подчерта Тодоров.  \r\nПартийните субсидии; Слави Трифонов и ГЕРБ; Партийни телевизии и вестници; Дарителска партия на БСП; Новите членове на ИК на ГЕРБ; Дарение от Тодор Тодоров \r\n„Корнелия Нинова намекна за колаборация не само между Борисов и Станишев в позицията на изпълнителното бюро, която позиция се оказва и аз доколкото разбрах във вторник на изпълнително бюро ще ѝ поставят въпроса тези членове, които не са уведомени… представяте ли си Вашата изпълнителна комисия да подпише някаква позиция без Вие да сте уведомен?“ попита Беновска. Тодоров отговори, че това няма как да се случи, защото органът е колективен и това, което се случва не е добро послание към младите хора да мразят и да не признават различните възгледи. „Корнелия Нинова е едно свое писмо мисля, че изпратено до посланици, до ЕП, до ЕК и т.н. за партийните субсидии, споменава, че обръчите около ГЕРБ, тоест намеква за ДПС, че са подкрепили промяната на субсидиите и това очевидно ще продължи. Как ще излезете Вие? Предстоят местни избори. Вие от ИК трябва да разговаряте открито, не само лидерът, с всички други политически сили, за да се намери баланс в кой регион как ще се управлява, не говоря за сговор“ попита Беновска. Тодоров коментира, че при референдума за субсидиите партиите не са излезли да кажат, че са „за“ запазване на текущото положение поради определени мотиви и само ДПС са се изказали „против“, но сега, когато се отнема тази привилегия всички са скочили да защитават своите пари. „Референдумът вече е минал. Обществената воля е ясна и ако сега парламентът не се беше вслушал в това – това означава да кажем, че това е референдум, на който резултатите нямат никакво значение“ подчерта Тодоров. Беновска припомни, че референдумът не е изпълнил изцяло изискванията на закона за валидност. Тодоров подчерта, че въпреки това хората са били категорични в позицията си и по повод запазването на парк „Бедечка“ в Стара Загора не е имало необходимата активност за да стане задължителен референдумът, но гражданите са били категорични, че искат парка да се запази. „Тръгнал ли си да питаш хората – след това трябва да изпълниш волята им“ подчерта Тодоров. Водещата отбеляза, че са минали 2 години от референдума за субсидиите. Кметът на Стара Загора обясни, че всички са го приели с неохота, но това вече е факт. „Да не би пък Слави Трифонов, говори се, да гравитира около ГЕРБ? Една шега ще си позволя – на ИК Борисов да не би да Ви го представи като бъдещ партньор?“ попита Беновска. Тодоров отрече и каза, че Трифонов много критикува ГЕРБ и дори самия него и към този момент няма такива договорки. „Не ли права Нинова, че партиите ще бъдат унищожени без субсидии?“ попита Беновска. Тодоров отговори, че партиите ще работят по-скромно и няма да си правят телевизии. Кметът на Стара Загора изрази мнението си, че не е редно субсидиите на гражданите да отиват за телевизии и вестници. „Много е лесно със средствата на масовата пропаганда да се води политика. Трудно е да се ходи всеки ден долу при хората и да се разговаря с тях, и да се обяснява всяко едно решение“ подчерта Тодоров. Беновска го попита дали БСП ще затворят телевизията си, но той отговори, че не знае и подчерта, че пари трябват за функциониране на партиите, но не за да създават особени екстри при положение, че хората в най-малките населени места живеят мизерно.  \r\n„Дарих в коментара си 10 лева на БСП, защото колкото и да не споделям поведението на Корнелия Нинова – ценя някои социални леви идеи. Сигурно и Вие няма да отречете, че обществото трябва да се грижи за образованието, за здравеопазването и понеже тя призова всеки член, симпатизант да ѝ дари 10 лева – аз ѝ дарих и откривам кампанията. Вие имате ли 10 лева? Бихте ли дарили на БСП кавалерски?“ попита Беновска. Тодоров отговори, че има 10 лева в себе си, но няма да дари, защото предпочита да подкрепи хора в нужда – момиче от Стара Загора се нуждае от лечение и там ще даде своите средства и призова да се помага и да се насочи обществената енергия към такива добри дела. Беновска обясни, че го е казала с ирония. „Нека оставим партийните различия на хората да ги открояват. Преди 1 месец класираха партиите според своите виждания. Загубили са изборите, сега предстоят нови. Добре, изчакайте малко, бъдете по-нормални, по-позитивни. Дайте да си общуваме и да говорим какво можем да помагаме на държавата. Стига с този негативизъм. Виждам, че пак са се настроили на оръжие, но от тази воина никой не печели“ коментира Тодоров.  \r\n„Вие събрахте ли днеска ИК в новия ѝ състав? Дойде ли този непознат, поне за мен и за екипа, с който говорих, човек от Силистра – Тодор Тодоров?“ попита Беновска. Кметът на Стара Загора отговори, че той и Цвета Караянчева са новите членове на ИК на ГЕРБ и са се събрали, за да говорят и да решават организационни въпроси. Тодоров припомни, че предстоят номинации за кметове. Беновска попита госта си какво са си говорили в комисията, а той отговори, че са коментирали увеличаване на членския внос, но не за учащите, работещите и пенсионерите, а на тези, които благодарение на партията са на изборни позиции – кметове, общински съветници, евродепутати, народни представители. Кметът на Стара Загора съобщи, че досега е плащал 2 лева на година, но отсега кметовете ще плащат по 100 лева на месец и в сряда ще се съберат, за да се определят точните размери на членския внос спрямо заеманата позиция. „Партиите трябва да бъдат по-независими, по-самостоятелни и да разчитат повече на своите членове и симпатизанти, отколкото да разчитат само на държавната грижа и подкрепа“ подчерта Тодоров.  \r\nБеновска съобщи, че е чела, че новият член Тодор Тодоров е дарил 200 000 лева за болница и е получим награда от Националното сдружение на общините. Живко Тодоров каза, че сега разбира за това, но го възхвалява тъй като са малко хората, които даряват и благодари на Мария Жекова, гражданин на Стара Загора, която е дарила цяла сграда в центъра на града, за да се направи дом за даровити деца и заради това я предлагат за почетен гражданин на Стара Загора. „Когато подобни неща се случат, тогава разбираме, че подобни въпроси за субсидията са на дневен ред, защото всеки в парламента в момента казва – „какво ще взема аз от държавата“ – ама от тази държава всеки взема само 30 години, никой нищо не дава. Неслучайно на входа на Софийския университет има статуи в памет на Евлоги и Христо Георгиеви – на хората, които са дали за държавата си, а не само да искаме“ подчерта Тодоров. \r\nБизнесът и политическите партии \r\n„Тодор Тодоров е дарил 200 000 лева за ремонт и оборудване на болница в Силистра, за изяви на пенсионерски клубове и читалища, на младежи, доказали се в областта на изкуствата и на спорта, за обновяване на спортни книги, за написване и създаване на енциклопедия за Добруджа и за изграждане на паметна плоча в чест на войните в Добруджанската епопея. Такива дарители очевидно могат да акумулират средства. Искам да Ви задам не много деликатно въпроса. Колко олигарси имате като членска маса или приближени до ГЕРБ, които ще станат дарители по силата на новите промени в закона за политическите партии?“ попита Беновска. Живко Тодоров отговори, че няма олигарси в партията и смята, че бизнесът е бил винаги до политиката, но тази близост не трябва да води до зависимости. „Неслучайно законодателството ще бъде такова, че там ще бъде посочено кой конкретно дарява и подпомага определена партия, защото това ще става официално и по съответния ред. До момента Вие смятате ли, че в политиката в България не е имало бизнес, който е помагал под някаква форма на различните политически партии и това е ставало неофициално? Ето това вече е неправилно“ коментира Тодоров. „Как ще погледне обществото, например, ако членове на КРИБ дарят вкупом публично, разбира се, големи суми на ГЕРБ, но дори и да са малки? Сега по силата на промените в закона за политическите партии това е позволено“ попита Беновска. Тодоров отговори, че всеки трябва да си направи сметката, доколко и кое е морално. „Поставихте ли въпроса на Борисов или ще го поставите ли в сряда като се съберете – ще допускате ли представители на едрия бизнес да даряват на ГЕРБ?“ попита Беновска. Тодоров цитира Борисов с изказване на форума – „Внимавайте какво правите в ежедневната си дейност“. „Аз като кмет никога не съм допускал, който и да е от бизнеса в Стара Загора да бъде спонсор и дарител на предизборните кампании“ подчерта Тодоров и каза, че ще повдигне темата в сряда, но смята, че всеки в ГЕРБ трябва да отговаря за своите действия и да не допуска подобни зависимости, защото после ще трябва да връща услуги. „Много е важно местната власт да бъде неподчинена на определени бизнес интереси и точно „Бедечка“ в Стара Загора е един много ясен пример за това как общественият интерес преобръща бизнес интересите и вместо да имаме построен квартал на строителните предприемачи в Стара Загора – ние имаме запазен парк“ подчерта Тодоров и допълни, че ще обикаля със своя личен автомобил и ще отиде във всяко едно село и населено място.  \r\nЕтична комисия; Кой ще замести Цветанов? \r\n„Няма етична комисия още, за която се говори. Кой ще провери, докато се създаде тази етична комисия, от членовете на ИК на ГЕРБ сигналите, които са подадени за разни проблеми?“ попита Беновска. Тодоров отговори, че всеки сигнал ще се проверява и сега, когато пристигат сигнали, част от тях са разпределени вече, но няма да се оповестява публично кой какво ще проверява и условие е да няма връзка между проверяващия и региона.  \r\nБеновска попита кой ще замести Цветанов и дали колективният орган ще поеме неговите организационни функции по отношение на местните структури. Тодоров отговори, че когато има колективни решения, рискът от грешки е много по-малък и предполага, че на следващата среща ще се разберат кой за кои ресори ще отговаря. Кметът на Стара Загора съобщи, че заедно с Димитър Николов, кметът на Бургас и столичния кмет Фандъкова поставят местните проблеми много успешно и ще има добра връзка с парламента. Относно високия праг на преференцията – 7% Тодоров обясни, че когато има по-добра връзка между местната власт и парламента, ще се избегнат много от проблемите при изборния процес и демокрацията като избирателно право. \r\nСреща на ИК в сряда; Местните избори \r\nВодещата попита дали за сряда имат дневен ред на срещата. Тодоров отговори, че ще се разглежда членският внос и организацията. Относно кандидатурите за кметове Тодоров обясни, че през следващия един месец ще има събрания във всяко едно населено място, ще бъдат номинирани кандидатите и ще бъдат оценени от ИК – „да не би да има някъде самозабравяне, капсулиране“. „ИК ли ще бъде онзи върховен орган, който ще каже Живко става за кмет, Митко става за кмет, но еди-кой си не става?“ попита Беновска. Тодоров потвърди и обясни, че ще се правят и по-широки събрания и с граждани и съобщи, че е в готовност на Стара Загора. \r\n„Политиката в България е превърната в един голям цирк от политиците. Политиката трябва да е нещо скучно“ каза Тодоров, но Беновска не се съгласи и каза, че политиката трябва да е вдъхновяваща, визионерска и да дава дух и желание за живот в страната. Тодоров се съгласи, но подчерта, че политиката не трябва да генерира скандали. „Трябва да е достолепна, да буди уважение“ смята Беновска. „Трябва да се направи така, че политиката да почива върху разума, върху подготвеност и върху морал“ заяви кметът на Стара Загора. \r\nТака завърши разговорът между Живко Тодоров и Илиана Беновска в седмичното обзорно политическо предаване „Беновска пита“ по „Канал 3“ на 7-ми юли 2019 година.", "date": "2019.07.08", "title": "Живко Тодоров: Лично, като член на ИК, започвам проверки на структурите на ГЕРБ"}
{"url": "http://www.focus-news.net/news/2019/07/08/2677984/sport-braziliya-specheli-kopa-amerika.html", "text": "Отборът на Бразилия спечели турнира Копа Америка за девети път, след като на финала победи Перу с 3:1. Мачът бе игран на стадион \"Маракана\", а победните голове отбелязаха Евертон, Габриел Жезус и Ришарлисон, съответно в 15-ата, 45-ата и 90-тата минута на двубоя. \r\nКупата от Копа Америка е пета за Бразилия от 2007-ма година насам.", "date": "2019.07.08", "title": "Спорт: Бразилия спечели Копа Америка"}
{"url": "http://www.focus-news.net/news/2019/07/08/2677985/toplofikatsiya-sofiya-shte-bade-spryana-toplata-voda-v-zhk-mladost-3-zaradi-profilaktika-i-nalezhashti-remonti.html", "text": "Поради извършване на профилактика и належащи ремонти на топлопреносната мрежа от 00.00 часа на 8 юли 2019 г. до 24.00 часа на 20 юли 2019 г. ще бъде спряна топлата вода в жк. „Младост 3“. Това съобщиха от пресцентъра на  „Топлофикация София” ЕАД . Засегнати от дейностите са: блокове № 301, 302, 303, 304, 305, 306, 307, 308, 309, 310, 313, 314, 316, 317, 318, 319, 320, 321 А, 321 Б, 389, 390, 81 СУ „Виктор Юго“, 144 СУ „Народни будители“, ОДЗ 70 „Пролет“ и ул. „Йордан Касабов“ 2.  \r\nОт 00.00 часа на 11 юли 2019 г. до 24.00 часа на 20 юли 2019 г. ще бъде спряно подаването на топла вода към всички сгради в жк. „Младост 2“, Школа „МВР“, Кореком „Принцес“ и бул. „Александър Малинов“ 51. \r\nЗа извършване на неотложен ремонт в периода от 00.00 часа на 8 юли 2019 г. до 24.00 часа на 10 юли 2019 г. ще бъде спряна топлата вода в жк. „Младост 1“, жк. „Мусагеница“, жк. „Дървеница“, жк. „Студентски град“, кв. „Витоша“ и всички резиденции на бул. „Симеоновско шосе“. \r\nЩе бъдат засегнати следните сгради: \r\n- жк. „Младост 1“: от бл. № 1 до бл. № 79 В и от бл. № 121 до №150;  \r\n- УМБАЛ „Света Ана“;     \r\n- ж.к. „Мусагеница“ от бл. № 80 до бл. № 111; \r\n- ж.к.„Дървеница“ - блокове № 15,16,17,18,18А,19,21,23,28,33,34,35,36,38,40,42,42А,43,44,45,45А,46,47,48,49;  \r\n- ул. „Дъбница“ бл. № 3А,5,7,11,16,18,20;  \r\n- ул. „Константин Игнатов“ бл. № 1,1А,2,3,4,5,6,8;  \r\n- ул. „Айдемир“ бл.№13;  \r\n- ул. „Проф. Стоян Киркович“ бл. №1,1А,3,5,12,27;  \r\n- ул. „Андрей Ляпчев“ бл. № 7, 9, 11;  \r\n- ул. „Яна“ бл. № 1,2,4;  \r\n- ул. „Белимел“ бл. № 4,10,24;  \r\n- ул. „Иван Боримечка“ бл. №22;  \r\n- ул. „Климент Охридски“ № 5,7,9, 25; \r\n- жк. Студентски град“ - всички общежития от бл. №1 до бл. № 61, НСА, УНСС, МГУ, ЛТУ, ХТМУ, ТУ - зала „Октомври“;  \r\n- кв. „Витоша“ - хотел „Вега“, офис сграда „Трелеборг“, НХА;  \r\n- ул. „Никола Габровски“ №90;  \r\n- ул. „Проф. Хр. Вакарелски“ № 1, 3,5, 5А; \r\n- ул. „Проф. Г. Златарски“ №№ 3,5,18;  \r\n- ул. „Пъстър свят“ № 1,4,5,6,7,9;  \r\n- бул. „Симеоновско шосе“ №1; \r\n- бул. „Г. М. Димитров“ №38;  \r\n- бл. №1,2,3,6,7;  \r\n- резиденциите на бул. „Симеоновско шосе“ - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина.  \r\nСъгласно изискванията на Общите условия за продажба на топлинна енергия за битови нужди от „Топлофикация София” EАД на клиенти в град София дружеството следва да информира клиентите 15 дни по – рано за началото и продължителността на спиране на топлоподаването поради извършване на ремонтни работи, реконструкция или други подобни действия, които подлежат на планиране. \r\nИнформацията за сроковете на спиране на топлата вода и засегнатите квартали  е публикувана \r\nв сайта на дружеството –   и във Фейсбук -  . \r\nПовече подробности  потребителите могат да получат на информационния телефон в Кол центъра на компанията – 0 700 11 111.  \r\n„Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.07.08", "title": "„Топлофикация София”: Ще  бъде спряна топлата вода в жк. „Младост 3“ заради профилактика и належащи ремонти"}
{"url": "http://www.focus-news.net/news/2019/07/08/2677987/pregled-na-osnovnite-temi-v-starozagorskiya-pechat.html", "text": "„Приятели почетоха с букет от въздуха загинал трагично летец“, е водещото заглавие във вестник  „Старозагорски новини“ . Букет алени карамфили падна в неделя от въздуха върху мястото край мъглижкото село Юлиево, където рано сутринта на 29 май загина един от най-добрите летци на мотоделтапланери - 63-годишният казанлъшки ас Румен Иванов. Цветята пуснаха от създадена от него машина приятели, минути след като близките му почетоха с панихида 40-те дни от кончината на човека, който на практика създаде българския мотоделтапланеризъм. За случващото се разказа поетесата Женя Димова, която години наред делеше личното си пространство с него. „Тая загуба е огромна за толкова много хора - за семейството и децата му, за всичките му близки, за безбройните му приятели и за леката авиация в България. Когато отлети от тоя свят така внезапно човек като Румен - с неговата извираща жизнена енергия и работоспособност, с помощта и любовта, която даряваше на близки и по-далечни хора, със заразителната усмивка и окуражаващия смях - светът опустява. Остават като спасение само спомените от прекрасните човешки дни с него. Спомени, които дават пример, сила и смисъл. Нека така да го помним - с добро, за да е светъл пътят на душата му - птица. И да му благодарим, че за кратко кацна, живя сред нас и ни научи какво е да летиш, не просто да живееш!“, написа тя във „Фейсбук“, по ирония на съдбата поменът съвпадна с нейния рожден ден. Трагичният инцидент на 29 май е станал при сблъсък на летателния апарат с дърво при третиране на посеви с течен тор. Тъй като машината не е била вписана в националния регистър, разследването за причините няма да бъдат водени от експертите при Министерството на транспорта, съобщи тогава Христо Христов, изпълняващ длъжността ръководител на специализираното звено за разследване на авиационни събития. Румен Иванов беше сред първите, които у нас са си извадили бревет, той е бил пълноправен инструктор, имал е хиляди летателни часове по целия свят, припомнят колегите му, които не могат да повярват, че точно на него се е случила трагедията. Кариерата му започва още през 80-те години на ХХ в., когато е бил инструктор при някогашното ДОСО. Според съмишленици от „Авио дизайн“ ЕООД, където е изработен мотоделтапланерът, катастрофата е станала заради внезапен отказ на двигателя при скорост от 80 - 90 км в час и височина минимум 50 м. Иванов е направил опит да кацне чрез планиране, но при преминаване помежду две дървета крилото се е закачило в клоните. Смъртта е настъпила почти мигновено. Двигателят е „Ротакс“, съвсем нов, и вероятно отказът е заради повреда в бензинопровода. 40 дни по-късно все още няма официално заключение от разследващите за деветата жертва от началото на годината при сходни катастрофи на леки апарати във въздуха.  \r\n„Владика води на Атон деца, изоставени от родителите си“, четем още в броя. 12 деца на възраст от 12 до 18 години от два центъра за настаняване от семеен тип в Казанлък тази есен ще посетят Атон, където ще разгледат Света гора и ще се запознаят с някои от светините на православната християнска религия. Това съобщи Старозагорският митрополит Киприан при среща с децата от центровете. Поводът за срещата бе връчването на дарение - компютри и компютърна техника, осигурени от дарител от Града на розите. Другата добра новина, която зарадва подрастващите в казанлъшките центрове от защитен тип, бе възможността за почивка с техните приятели от Стара Загора през лятото на Старозагорски минерални бани. От няколко месеца деца, лишени от родителски грижи, се срещат с предстоятелите на двата казанлъшки храма, които ги насърчават в изучаването на Светото писание. Това е станало след разговор между владиката и кмета на Казанлък Галина Стоянова. Настоящият старозагорски митрополит, роден с мирското име Огнян Добринов, прекарва началните си години в Дом за сираци, преди да бъде осиновен от казанлъчанка, за която полага и сега синовни грижи, припомнят местните хора. В официалната биография на владиката е записано, че е родом от Казанлък, но истината е, че се е родил в село Широка лъка, изоставен бил от биологичните си родители с близначката си и по-големия им брат Пламен. Осиновен е на 9 години, дотогава е бил в Дома за сираци в димитровградското село Скобелево.  \r\nМалко преди 24 май митрополитът заведе на 3-дневна религиозна екскурзия в Атон 12 деца от Дом „Теофано Попова“ - Стара Загора.  \r\n„Използват деца за политически поръчки в Казанлък?“, е друг акцент в изданието. Дете на видима възраст 10 - 11 години (не от малцинствата) умишлено пали контейнери в Казанлък посред бял ден. Същото това дете се явява и в поръчковото предаване на „Господари на ефира“ в началото на учебната година с цел злепоставяне на кмета на Казанлък и общинското ръководство. Едва ли в случая става дума за съвпадение.  \r\nКадри с паленето на контейнерите бяха разпространени миналата седмица във Фейсбук. Те са от новите охранителни камери, с които наскоро се сдоби Общината с цел гарантиране на спокойствието и обществения ред. Първият от запалените контейнери е на бул. „Освобождение“, а другият - в съседство до Дома на културата „Арсенал“ на 3 юли. Действията на малкия подпалвач, който се предвижва с велосипед, са почти идентични и вероятно предварително планирани. От кадрите се вижда как, наближавайки контейнера на бул. „Освобождение“, момчето се оглежда на всички посоки. В момента, в който се уверява, че никой не го наблюдава, то взема оставена (или изхвърлена) край празния контейнер хартия, слага я в съда, вади запалка от преметната му през рамото чантичка, пали и изчезва тутакси с велосипеда си. На втория запис - в района на Дома на културата, контейнерът се оказва пълен с хартия, като и тук в действие влиза извадената от чантичката запалка. На пръв поглед това прилича на детска игра, само че и в двата случая липсват зрителите, тоест негови приятелчета, които да направят селфита с „героизма“ на малкия подпалвач.  \r\nСъщото това момче, с неизменната си преметната през рамото чантичка и велосипеда си, се появи и в поръчковото предаване на „Господари на ефира“, излъчено на 18 септември 2018 г., ден преди откриването на учебната година, когато в центъра на Казанлък се състоя инсценирания бой между роми от Мъглиж, чиято цел беше да отклони вниманието от постигнатите резултати по обновяването на учебната база в града и селата (б. р. Община Казанлък беше една от малкото в страната, която успя в срок да завърши проекта си за образователната инфраструктура) и да злепостави кмета и общинското ръководство, че видите ли - не осигуряват ред и спокойствие в града. \r\nКато допълнение към „ромския бой“ ден по-късно от „Господари на ефира“ пуснаха злъчен репортаж за повредена скейтборд площадка, с участието на група малки велосипедисти, със случайно изтърваните реплики от рода на: „кметът нищо не прави за децата“ и внушението, че „общинската управа е прахосала на вятъра над 360 000 лв. евросредства“. Във въпросното тv назидание почти не се чу мнението на другата страна - че увреждането на площадката е станало, защото не е била използвана по предназначение от скейтбордисти, а от велосипедисти. Сред участниците в поръчковото предаване се вижда и бъдещият подпалвач на контейнери... с велосипеда си и неизменно преметнатата през рамото му чантичка. В дните около „сбиването“ на мъглижките роми в центъра на Казанлък и свалените вече от ефир „Господари“ се състояха малокалибрени протести, инициирани от местните общински съветници на БСП, които буквално създадоха истерията, че Казанлък е „опасен град“. Това беше и поводът да се засили видеонаблюдението, в резултат на което се появи и малкият подпалвач..., за да докаже може би, че отново са „изхарчени пари на вятъра“.  \r\nВъпросното дете може лесно да бъде идентифицирано от Районното полицейско управление в Казанлък, към което медията ни научи, че вече е подаден сигнал в петък. Съмняваме се обаче, че те ще „разплетат чорапа“. Защото, ако още миналата година бяха разгадали кой стои зад „ромското сбиване“ в центъра на Казанлък, едва ли сега щеше да се появи малкият подпалвач на контейнери. Затова тази публикация е отправена на вниманието на Държавната агенция на закрила на детето и на Окръжна прокуратура - Стара Загора. Те са в правомощията си да изяснят кое е детето, кои са неговите родители и дали БСП-централата в Казанлък използва деца, за да реализира своята политика на очерняне, зададена от настоящото ръководство на „Позитано“ 20. Още повече че в случая не става дума само за едно дете, а за доста повече, включени в предаването на „Господарите“...", "date": "2019.07.08", "title": "Преглед на основните теми в старозагорския печат"}
{"url": "http://www.focus-news.net/news/2019/07/08/2677986/sofiyska-voda-vremenno-shte-prekasne-vodosnabdyavaneto-v-chast-ot-tsentara-na-stolitsata.html", "text": "„Софийска вода” временно ще прекъсне водоснабдяването в част от центъра на столицата. Това съобщиха от пресцентъра на  дружеството .  \r\nВъв връзка с подмяна на спирателни кранове на ул. „Цар Асен“ в центъра на града се налага спиране на водоподаването от 10.00 до 17.00 часа на клиентите на „Софийска вода”, живеещи в района на ул. „Цар Асен“ от ул.  „Бузлуджа“ до бул. „Ген. Михаил Д. Скобелев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Асен“ №83.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.08", "title": "„Софийска вода” временно ще прекъсне водоснабдяването в част от центъра на столицата"}
{"url": "http://www.focus-news.net/news/2019/07/08/2677980/ombudsmanat-maya-manolova-svikva-foruma-za-problemite-s-lichnata-pomosht-i-meditsinskata-ekspertiza.html", "text": "Омбудсманът Мая Манолова свиква форума за проблемите с личната помощ и медицинската експертиза. Това съобщиха от пресофиса на  омбудсмана . На 8 юли 2019 г. от 11.00 часа омбудсманът Мая Манолова ще представи в институцията новия Съвет за наблюдение на и за хората с уврежданията. Събитието е отворено за медиите. \r\nСъветът е мониторингов орган, който по силата на Закона за хората с уврежданията (ЗХУ) има за задача да осъществява наблюдение за прилагането на политиките за защита правата на тази уязвима група от обществото у нас, както и да съблюдава изпълнението в най-пълна степен на Конвенцията на ООН за хората с увреждания. \r\nОмбудсманът ще обяви приоритетите и първите стъпки в работата на Съвета за наблюдение. На фокус ще бъдат редица актуални проблеми пред гражданите с увреждания и техните близки, като включването в механизма лична помощ, асистентските услуги за възрастните хора след 31 август т.г., финансовата подкрепа по ЗХУ, медицинската експертиза и др.  \r\nМанолова вече алармира, че Законът за личната помощ, който бе основен акцент в протеста на майките на деца с увреждания и в работата на институцията през 2018 г., не се познава и не се разяснява в достатъчна степен от социалните работници към ресорното министерство. Това поставя в риск получаването на асистентска подкрепа от нуждаещите се хора с увреждания, на което общественият посредник категорично се противопоставя. \r\nПрипомняме, че омбудсманът е първият председател на този нов орган и като такъв е натоварен с функцията да конституира Съвета. По ЗХУ мониторинговият орган се състои от  9 членове - двама представители, определени от омбудсмана на Република България – Мая Манолова и Диана Ковачева, двама представители, определени от председателя на Комисията за защита от дискриминация – Ана Джумалиева и Баки Хюсеинов, един представител на академичната общност, определен от Българската академия на науките – Стоян Ставру, както и четирима представители на организациите на и за хората с увреждания, определени от тях. \r\nНа 28 юни 2019 г., омбудсманът обяви резултатите от гласуването на организациите на и за хората с увреждания, които участваха в процедурата за избор на представители на НПО в Съвета за наблюдение. Общо 34 организации подадоха документи и номинираха 11 кандидати за членове. Специално създадена от омбудсмана Комисия, преброи на публично заседание гласовете, като най-много подкрепа получиха Васил Долапчиев, Весела Одажиева, Ива Поповска и Илиана Малинова.  \r\nМая Манолова подчерта, че ще държи на публичността и прозрачността в работата на Съвета за наблюдение и че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип. \r\n„Ще държа всеки един, за който обсъжданата тема е важна, който е приел като своя каузата на хората с увреждания, затова да бъдат реализирани в пълен обем техните права, да се чувства част от този екип, или поне докато аз съм председател на органа за наблюдение“, акцентира Манолова и обяви, че ще покани всичките номинирани 11 кандидати за членове на Съвета.  \r\nНа учредителното заседание са поканени представители на отговорните институции и организации на и за хората с увреждания – вицепремиерът по икономическата и демографската политика, министърите на финансите, на труда и социалната политика, на здравеопазването, председателят на парламентарната комисия по труда, социалната и демографската политика, Комисията за защита от дискриминация, Агенцията за социално подпомагане, Агенцията за хората с увреждания, Националното сдружение на общините в Република България, Българската академия на науките, представители на организации на и за хората с увреждания и др.", "date": "2019.07.08", "title": "Омбудсманът Мая Манолова свиква форума за проблемите с личната помощ и медицинската експертиза"}
{"url": "http://www.focus-news.net/news/2019/07/08/2677991/burgas-lyatno-kino-yavorov-v-pomorie-otvarya-vrati-za-sofiya-film-fest-i-prozhektsii-pod-zvezdite.html", "text": "Лятно кино „Яворов” в Поморие отваря врати за „София Филм Фест” и прожекции под звездите, съобщиха от пресцентъра на  Община Поморие . На 4 юли (четвъртък) от 21.30 ч. филмовото лято започва с лентата „Пеле: раждането на една легенда”. Зрителите ще си припомнят звездния път на най-великия футболист на всички времена. На 5 юли (петък) от 21.30 часа две екстравагантни дами, потеглили на пътешествие с шармантната си кола, ще забавляват публиката с филма „Лудетини“. На 6 юли (събота) от 21.30 часа истината за най-доброто уиски в света ще бъде разкрита чрез „Ангелският дял“. На 7 юли (неделя) от 21.30 часа любовната история на „Дъвка за балончета“ ще ни очарова със спомени от детството, сърдечни тръпки и отрезвяващо настояще. На 8 юли (понеделник) от 21.30 часа в „Жена на война“ – една история, изтъкана от грижа и обич, ще бъде саботиран завод, замърсяващ околната среда. На 9 юли (вторник) от 21.30 часа киноманите ще се срещнат отново с безгрижната свобода на детството в „Проектът „Флорида“ и с неизбежната тегоба на ежедневието, която променя света на възрастните. На 10 юли (сряда) от 21.30 часа филмът „Потапяне“ ще покаже силата на любовта, пронизваща две разделени сърца, посветени на своите каузи, но и един на друг, през километри непреодолими препятствия.", "date": "2019.07.08", "title": "Бургас: Лятно кино „Яворов” в Поморие  отваря врати за „София Филм Фест” и прожекции под звездите"}
{"url": "http://www.focus-news.net/news/2019/07/08/2677990/dobrich-prodalzhava-remontat-na-chast-ot-tretoklasniya-pat-dobrich-s-balik.html", "text": "Движението по път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли, предаде кореспондентът на  Радио „Фокус” – Варна . Остава ограничението на движение на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич продължават ремонтите по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, възможни са превалявания от дъжд, тихо е, температурата на въздуха е около 21 градуса.  \r\nЖулиета НИКОЛОВА", "date": "2019.07.08", "title": "Добрич: Продължава ремонтът на част от третокласния път Добрич – с. Балик"}
{"url": "http://www.focus-news.net/news/2019/07/08/2677992/pregled-na-osnovnite-temi-v-dobrudzhanskiya-pechat.html", "text": "„Ремонт на всички детски ясли и детски градини в Добрич“,  е разпоредил кметът Йордан Йорданов“, съобщава на първа страница вестник  „Добруджанска трибуна“ . Над един милион лева са осигурени от общинския бюджет за обновяване на сградите, оградите и облагородяване на прилежащите терени, както и за подмяна на дограмата на всички детски помещения. Ремонтните дейности се реализират по проект на Община град Добрич, финансиран по Оперативна програма „Региони в растеж“. „Обсъдени са предложенията от общините за попълване на Съвета на децата“, съобщава изданието. Заседанието е било председателствано от заместник областния управител на Добрич Живко Желязков. Решението за одобрените номинирани ще бъде взето до края на тази седмица. По предложение на Желязко комисията е решила в срок до края на следващата седмица да бъде извършена оценка на кандидатите, след което да бъде обобщено предложението от областта и да бъдат изпратени номинациите. В рубриката „Новини“ – „Спират тока на мината в Оброчище“. Фирмата дължи над  164 000 лв. на Енерго-про и ЧЕЗ. Електрозахранването ще бъде възстановено след погасяване на задълженията на дружеството. Ел-захранването ще бъде прекъснато от днес - осми юли. Информацията е на енергоразпределителното дружество. От региона – „Навръх Илинден Крушари е домакин на 23-то издание на фолклорния събор „Текето 2019“.  Самодейни състави от Североизточна България отново ще огласят с песни и танци александрийската гора. Над 2000 лв. е наградният фонд на тазгодишното издание, разпределен в шест основни категории - танцови състави, групи за народно пеене, танцово-певчески колективи, индивидуални изпълнители - певци и инструменталисти. „Министерството на туризма сезира прокуратурата за бариера пред плажовете на „Русалка“, съобщава днешното издание на вестник  „Нова добруджанска трибуна“ . По разпореждане на министъра на туризма Николина Ангелкова ще бъде сезирана прокуратурата за ограничаване на достъпа към плажовете на „Русалка“ с платена бариера. За ситуацията са получени сигнали в публичното пространство. Това са съобщили от пресцентъра на Министерство на туризма. Компетентните органи трябва да проверят дали са правомерни загражденията и кой ги е поставил с цел да ограничи достъпа ивицата. „8 юли Свети Прокопий“ - Ден на пчеларя“, припомня вестникът. На днешната дата православната църква почита светеца, живял в края на трети век в Елиа Капитолина както римляните преименували Йерусалим. Отличавал се с физическа красота и сила, постъпил в римската армия. На този празник са спазвани и забрани, които се определят от сезонния му характер. Селяните не работят на полето или в градините, за да няма градушки, гръмотевици, порои, пожари или тежко засушаване. „Време за изкуство - втори пленер по живопис „Бялата лястовица“ в село Красен“, съобщава всекидневникът. От 26 юни до 2 юли добруджанското село се е провело второто издание на този пленер. В рамките на една седмица осем изявени художници от цялата страна са се събрали на мястото, където преди малко повече от 100 години е преподавал и творил големият писател Йордан Йовков. Идеята на пленера е именитите майстори да пресъздадат с четка в ръка по един великолепен и неповторим начин своите виждания за това магнетично място.", "date": "2019.07.08", "title": "Преглед на основните теми в добруджанския печат"}
{"url": "http://www.focus-news.net/news/2019/07/08/2677989/aleksandar-sidi-vmro-e-partiya-sas-sobstvena-kauza-i-mozhe-da-vodi-normalen-politicheski-zhivot-i-bez-partiyna-subsidiya.html", "text": "Александър Сиди, ВМРО, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“  заяви позиции по следните теми: \r\nСделката за закупуването на изтребители F-16. \r\n    „В полет ли сте „воеводите”, разбирайте го в широкия смисъл на думата?”, попита в началото на разговора водещата Илиана Беновска. Александър Сиди отговори: „Надявам се, че да, след последните европейски избори направихме един добър резултат и оттук нататък ВМРО върви напред по своят път. Идват местни избори, готвим се за тях!”. \r\n   „Не се ли клати позицията на вашия вицепремиер и лидер на ВМРО Красимир Каракачанов с тези самолети F-16 и с ремонта на СУ?”, попита водещата Илиана Беновска. Събеседникът й отговори, че не смята, че това е така, макар че е имало и приятелски огън в тази посока. Той продължи, че това е нещо, за което Красимир Каракачанов говори още от първия ден на своя мандат, че трябва да има превъоръжаване на българската армия. В момента сме почти на финалната фаза в този процес. „Да, колкото по-напред стигаш, толкова по-голям огън ще има срещу теб и аз смятам, че Красимир Каракачанов е достатъчно сериозен политик, който може да удържи на такъв натиск. Така че не смятам, че се клати, а по-скоро враговете на това България да има своята силна армия стават все по-силни. Не мисля обаче, че това клати неговата позиция!”, категоричен бе народният представител от ВМРО.  \r\n   „Президентът враг ли е на силната армия, тези „Грипени” сякаш някак си са му станали фикс идея?”, попита водещата Илиана Беновска. Александър Сиди отговори, че не слага президента в тази категория, а говори по-скоро за външните фактори, защото когато купуваш въоръжение от едната световна сила, другата обикновено прави всичко възможно да спре това. „Да, но това не е само търговска сделка, нали така, да се разберем!”, подчерта водещата. Събеседникът й се съгласи и подчерта, че такава сделка за въоръжение минава през американския конгрес и нашия парламент. Става въпрос не за търговска сделка, а за договор между правителства на две държави. „Така че аз не слагам президента, както и нито един вътрешен, местен политик в категорията врагове на това, но в крайна сметка виждаме, че изключително силен става натискът, включително и президентът понякога говори с гласовете на хора, които се опитват да спрат тази сделка!”, заяви народният представител от ВМРО.  \r\n   „Няма ли да станем ние наистина зависими, не че сме много независими в момента, от американците и ще Ви дам един прост пример. Не знам дали знаете, че при покупка на американски изтребители Израел ги купуват без софтуер, те си изработват свой, кодиран, командван от тях, за да не могат техните летателни машини да бъдат манипулирани! При един софтуер, който не е на твое командване, даже могат да ти забранят излитането, да ти го препятстват!”, попита водещата Илиана Беновска. Събеседникът й отговори, че случаят на Израел е много различен, еврейската държава има специални отношения със САЩ, получава американска помощ всяка година. Израел ползва най-нова техника, включително първата битка с новия самолет F-35 е била проведена от израелските военновъздушни сили. „Давам го като дързък пример!”, уточни водещата. Гостът й отговори, че Израел може да си го позволи, защото знае, че е основният съюзник на САЩ в Близкия изток.  \r\n   „А на нас какво ни пречи да бъдем един независим партньор?”, попита водещата Илиана Беновска. Александър Сиди отговори: „Това е нещо, което не мога да си обясня защо, но никога не сме успявали да постигнем. Когато бяхме в източния блок бяхме много верен партньор на руснаците, но в крайна сметка те ни казваха какво да правим. Сега сме много близък партньор до САЩ и чакаме те да ни кажат какво да правим!”. \r\nПоведението на БСП. \r\n    „Обаче сега в Европа май ни стъпват на врата германците и французите?”, попита водещата Илиана Беновска. Александър Сиди отговори, че в тази група би включил и холандците, заради тяхното желание да ни спрат приемането в Шенген. Той продължи, че общо взето водещите страни от Западна Европа се опитват да направят Стария континент да се движи на две скорости и България да е във втората, а ние самите им помагаме вътрешнополитически. Народният представител даде пример с БСП, които са се опитали да убедят останалите членове на ЕС, че българското правителство едва ли не убива демокрацията у нас с решението за субсидиите. „Те се оплакват едва ли не всяка седмица от нещо в Европа, как едва ли не видите ли ние тук ГЕРБ и ОП мачкаме демокрацията, което е абсурдно!”, заяви народният представител. \r\n   „Я сега да покажете, че сте кавалери, аз дарих на Корнелия Нинова едни 10 лева по неин призив, защото тя помоли всички граждани, и Вие ли сте си приготвил, чухте коментара ми ли?”, обърна се водещата Илиана Беновска към своя гост във връзка с призива й  всеки, които симпатизира не на Нинова, а на левите социални идеи, да дари на БСП по 10 лева. Той отговори, че се е подготвил и й даде 10 лева дарение за БСП. Водещата Илиана Беновска каза, че ще настоява Сметната палата да впише имената на двамата като дарители. „Ето г-жо Нинова, вече сме приготвили 20 лева, аз и г-н Сиди. Защо ги дарявате Вие? Аз ги дарявам, защото искам част от левите идеи, на които симпатизирам, за социалната справедливост, някои аспекти на подпомагане на пенсионери, на млади семейства да просъществуват. Не за Корнелия Нинова, а за партията!”, попита водещата Илиана Беновска. Събеседникът й отговори, че е съгласен и дарява неговите 10 лева, защото смята, че в България трябва да има опозиция, но не такава, каквато се опитва да направи Корнелия Нинова. „Дарявам ги за партията и за тяхната партийна дейност, за да може да има опозиция, защото в тази партия има много стабилни, сериозни хора, които знаят какво искат да променят и как искат да го променят!”, подчерта народният представител. \r\n   „Сергей Станишев какъв е?”, попита водещата Илиана Беновска. Александър Сиди отговори, че Станишев е председател на ПЕС има своята визия за България от гледна точка на Европа. „За съжаление обаче и той разбра, че на българския казан в ада няма дяволи, защото ние сами успяваме да си дърпаме хората, които тръгват да излизат!”, заяви народният представител и продължи, че Станишев му е политически опонент и не харесва голяма част от идеите му, включително натискът за приемането на Истанбулската конвенция. Въпреки това обаче Станишев е един от малкото българи, успял да стигне до висока позиция в собственото си политическо семейство. Затова поведението на Корнелия Нинова да се опита да изключи председателя на ПЕС от евролистата на БСП е тежка политическа глупост. \r\n   „А защо Корнелия Нинова прави това?”, попита водещата Илиана Беновска. Събеседникът й отговори, че може би Нинова се опитва по някакъв начин да контролира своята партия. „Аз, като външен наблюдател, не разбирам как може председателят на собственото ти политическо семейство да е от твоята партия и ти да не го издигаш и да не го показваш всеки ден по телевизията!”, заяви Сиди.  \r\n   „А знаете ли, че Сергей Станишев ми напомни извън интервюто, което преди малко гледахме, че Корнелия Нинова, когато са я избирали за председател на БСП, пое ангажимента и тя после го и говореше, да стане министър-председател на България? Вие смятате ли, че тя има шансове?”, попита водещата Илиана Беновска. Събеседникът й отговори, че според него именно заради това Нинова е загубила евроизборите, защото за хората от БСП това не са били европейски избори, а парламентарни. Социалистите непрекъснато са обяснявали, че сега ще спечелят изборите за ЕП и веднага след това ще предизвикат предсрочни парламентарни избори. \r\n   „Не бяха ли дори сепаративни, една върхушка да спечели, потискайки други членове на партията?”, попита водещата Илиана Беновска. Александър Сиди отговори, че не иска да коментира вътрешнопартийни въпроси на друга партия, но смята, че решението на БСП да не влизат в пленарна зала е било погрешно и народът ги е наказал. „А какво щеше да стане, ако Корнелия Нинова беше поела ръката на Борисов и беше приела да стане председател на Народното събрание? Това коварен ход ли беше, както тя го изкара? Защото нали знаете, излязоха с позиция част от ИБ, не всички, във вторник те ще й потърсят другите, които не са били поканени да подпишат, сметка, доколкото разбрах. Тя излезе с позиция, че Сергей Станишев бил казал, че Борисов е държавник, пък той не бил?”, продължи с въпросите си водещата. Събеседникът й отговори, че това му се струва абсурдно и скандално и точно затова хората са наказали БСП не само на последните избори, но изобщо през последните 10 години. „Защото не можеш с такъв тип самочувствие да излезеш и да кажеш – край, ние сме единствената възможна алтернатива, това управление трябва да си ходи. Това управление е избрано от българския народ през избори, демократично, ГЕРБ са най-голямата политическа сила, получили са най-голям брой гласове, направиха коалиция с ОП и оттук нататък следва времето, в което БСП трябваше да се изградят като една алтернатива на това управление. Не като креслива опозиция, която всеки ден създава скандали от които само се храни и нищо друго!”, категоричен беше Александър Сиди. \r\nНамаляването на партийните субсидии. Ще успее ли ВМРО да води нормален политически живот? \r\n    „Добре де, но вие, макар че бяхте на различна позиция от ГЕРБ, но те не ви послушаха много много, носите отговорност за това, че БСП сега може да залезе, защото няма парички!”, заяви водещата Илиана Беновска. Александър Сиди отговори, че това е решение на Народното събрание и ОП се съобразяват с него. „Патриотите” са имали своите забележки, както и внесен текст между първо и второ четене. ВМРО обаче е демократична партия и ясно съзнава, че когато има мнозинство, то печели със своите гласове и това е нормално. \r\n   „Вас кой ще ви купи сега, защото Корнелия Нинова намеква за обръчи от фирми, тоест ДПС, олигарси и т.н.? Кой ще ви купи вас?”, попита водещата Илиана Беновска. Александър Сиди отговори, че през последните 130 години е имало много опити ВМРО да бъде купена, но партията е успяла да съхрани своята национална позиция по всички теми и едва ли оттук нататък ще има някаква опасност за съществуването й.  \r\n   „Но имате ли пари?”, попита водещата Илиана Беновска. Събеседникът й отговори, че ВМРО са били извън парламента твърде много време и въпреки това са водили нормален партиен живот и без субсидия. ВМРО знае как да прави политика и без партийна субсидия. Народният представител изрази мнение, че единственият проблем с намаляването на субсидиите е, че може би това ще попречи на малките партии да се развиват добре. Водещата попита колко са членовете на ВМРО. Гостът й отговори, че не е сигурен и на този въпрос най-добре може да отговори организационният секретар. Със сигурност обаче членската маса е достатъчна, за да се поддържа организационен живот само от членски внос. На въпроса колко е членският внос народният представител отговори, че това зависи от всяка отделна организация.  \r\n   „Живко Тодоров беше гост от ИК на ГЕРБ, кмет на Стара Загора, аз го попитах ще обсъждате ли, даже помолих да попита Борисов, дали ГЕРБ биха приели дарение от големи индустриалци. А вие? Давам пример, ако КРИБ, най-голямата работодателска организация, ако реши да дари на ГЕРБ пари, ако реши да дари и на вас, бихте ли ги приели?”, попита водещата Илиана Беновска. Александър Сиди отговори, че не вижда проблем в това, стига да е ясно кой ги дава и за какво ги дава. „Защото, ако ги даваш с мисълта, че ВМРО ще влезе след това във властта и ще връща, мисля, че не бихме приели такова дарение!”, подчерта той. „Винаги ще се подозира нещо такова!”, подчерта водещата. Гостът й продължи, че ВМРО има собствена и отделна кауза и през годините е имало много дарители за тази кауза, това е  каузата Македония. През годините много хора са помагали финансово за издаването на книги, дискове, исторически карти и всякакви други материали. ВМРО доста дълго време е работело със спонсори и има собствена различна кауза.  \r\n   „А как ще проверите дали някой голям бизнесмен няма да ви каже – ето сега ви дарявам х пари, как ще разсеете съмнението, че после наистина трябва да се отплащате?”, попита водещата Илиана Беновска. Александър Сиди отговори, че това е големият проблем на закона, за който от ВМРО са алармирали по време на дебата, защото не е ясно как точно биха могли да се разсеят тези съмнения. Народният представител подчерта, че един голям дарител би бил склонен да дари пари на тези, които имат най-голям шанс да влязат в управлението, защото именно лобизмът се поощрява с решението за един лев на глас. „Лобизмът, за който трябва да направим още много закони и да го впишем в Закона за политическите партии, защото очевидно това е системата, която приемаме!”, заяви народният представител. На въпроса кога ще стане това Сиди отговори, че се надява да бъде в най-скоро време, защото нещата не са изяснени докрай и трябва най-сетне да се отвори дебатът какво ще се прави и как хората ще бъдат убедени, че когато някой дарява пари на политическа партия не го прави, за да печели след това.  \r\nКога ще се направи оценка на изпълненото до момента от управленската програма на ГЕРБ и ОП? \r\n    „Кога ще преоцените, как да го кажа по-деликатно или по-остро, дотук изпълнената програма ГЕРБ – ОП?”, попита водещата Илиана Беновска. Събеседникът й отговори, че това е тема, която е повдигната от лидера на ВМРО. „Трябва в най-скоро време да отворим този въпрос, надявам се преди ваканцията, за да може след ваканцията да започнем с действия. И второ, надявам се преди ваканцията да бъде приета и концепцията на Красимир Каракачанов за циганите, защото всеки ден виждате какво се случва по улиците на българските градове!”, завърши Александър Сиди разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7-ми юли 2019 година.", "date": "2019.07.08", "title": "Александър Сиди: ВМРО е партия със собствена кауза и може да води нормален политически живот и без партийна субсидия"}
{"url": "http://www.focus-news.net/news/2019/07/08/2677988/denyat-8-yuli-v-svetovnata-istoriya.html", "text": "На тази дата през 1777 г. американският щат Върмонт става първият, който отменя робството и дава избирателни права на мъжете, независимо от расата им. 1833 г. - в пристанището Ункяр Искелеси (някогашен квартал на Цариград) е подписан отбранителен договор между Русия и Турция, по силата на който Русия получава правото да контролира корабоплаването през Проливите.   \r\n2018 г.  \r\nПътнически влак дерайлира в северозападната турска провинция Текирдаг, най-малко 24 души са загиналите, а десетки са ранени. \r\n2018 г.  \r\nЛидерите на Етиопия и Еритрея се срещат лице в лице за първи път от почти 20 години. Премиерът на Етиопия Абий Ахмед е посрещнат тържествено с червени килим и прегръдка от президента на Еритрея Исаяс Афверки.  Лидерите подписват декларация, с която се слага край на „състоянието на война“ между двете страни. В документа се подчертава „началото на нова ера на мир и приятелство“. \r\n2018 г.  \r\nНад 18 500 държавни служители са уволнени в Турция с декрет-закон, публикуван в \"Държавен вестник\". Половината от освободените са от редиците на силите за реда, но има и много учители и университетски преподаватели. \r\n2017 г.  \r\nАсмара, столицата на Еритрея, става част от световното наследство на ЮНЕСКО \r\n2014 г. \r\nПоловин милион жители на Окинава са евакуирани заради преминаването на тайфуна „Неогури“. \r\n2014 г. \r\nИзраелската армия започва военна операция в Ивицата Газа под названието „Protective Edge“. \r\n2004 г. \r\nХайнц Фишер встъпва в длъжност като президент на Австрия. \r\n2002 г. \r\nОрганизацията за африканско единство (ОАЕ) е преобразувана в Африкански съюз, търсейки подобие за развитие като Европейския съюз. \r\n2000 г. \r\nЧетвъртата част от поредицата истории за Хари Потър е пусната в продажба едновременно от двете страни на Атлантическия океан – във Великобритания и САЩ. Продажбите на книгата надминават всички рекорди. \r\nТиражът на четвъртата книга в САЩ достига 3, 8 милиона и е най-големият в историята на книгоиздаването в страната. \r\nПоредицата книги на за Хари Потър са преведени на 55 езика, като сред тях са шведски, турски, иврит, японски, гръцки, хърватски, албански и дори зулуски. \r\n1997 г. \r\nВ Мадрид се открива срещата на високо равнище на НАТО, посветена на разширяването на пакта на Изток. Към алианса са поканени да се присъединят страните Полша, Унгария и Чехия. \r\n1969 г. \r\nЗапочва оттегляне на американски войски от Виетнам. Това е следствие от избирането на Никсън за президент на САЩ. Неговата политика е наречена “Доктрина на Никсън”, като цели бавно излизане от войната. През това време започва постепенно изтегляне на войски, като Никсън продължава да нанася бомбени удари над виетнамски цели. Също така по негово време броят на загиналите американски войници чувствително намалява. \r\n1963 г. \r\nСАЩ забранява всички посещения и парични трансакции на американски граждани в Куба. Замразени са всички кубински авоари в Щатите. \r\nАмериканското ембарго е постановено през 1963 г. и става по-сурово през 1992 г. чрез Демократичния акт за Куба, с който се забраняват икономическите отношения с тази страна. Забраната включва също така внос на медицински и хранителни доставки, което е потенциална заплаха за здравето на кубинските граждани. \r\n1951 г. \r\nПариж празнува 2 000 годишнина от основаването си. \r\n1889 г. \r\nИзлиза първият брой на вестник “The Wall Street Journal”. \r\n1833 г. \r\nВ пристанището Ункяр Искелеси (някогашен квартал на Цариград) е подписан отбранителен договор между Русия и Турция, по силата на който Русия получава правото да контролира корабоплаването през Проливите. Петербург става и гарант за целостта на Османската империя. Договорът обезсмисля практически опитите на някои български дейци (Георги Мамарчев, Велчо Атанасов и др.) да организират въстание, което да подтикне Русия към военна намеса на Балканите. \r\n1815 г. \r\nФренският крал Луи XVIII пристига в Париж, след като властта в страната отново е предадена от Виенския конгрес в ръцете на Бурбоните, а Наполеон Бонапарт е изпратен на заточение на остров Света Елена. \r\n1777 г. \r\nАмериканският щат Върмонт става първият, който отменя робството и дава избирателни права на мъжете, независимо от расата им. Също така е създадена и система за обществено образование. На 4 юни 1777 г. Съветът на Уиндзор решава щатът официално да се казва Върмонт, като впоследствие на 8 юли е приета и първата му конституция. \r\n1709 г. \r\nВ битката при Полтава армията на руския цар Петър I разбива войските на шведския крал Карл XII и на практика слага край на амбициите на Швеция да бъде сила номер едно в района на Централна и Източна Европа. \r\n1663 г. \r\nКралят на Англия Чарлз Втори основава американската колония Роуд Айлънд. Колонията получава кралска харта, която постановява пълна религиозна свобода в Роуд Айлънд. По-късно тя става основа за религиозните постановления в американската конституция. Това е една от първите колонии, които получават автономия от Англия, като е една от последните 13 колонии, които ратифицират Федералната конституция. През 1790 г. става американски щат. \r\n1497 г. \r\nПортугалският мореплавател Вашку да Гама поема от Лисабон в търсене на път за Индия покрай южните брегове на Африка. \r\nВашку да Гама е е роден през 1469 г. Пръв стига до Индия по морски път (1497 - 1498), което оказва голямо влияние върху развитието на морската търговия и притока на колониални богатства към Европа. Извършва още две пътувания до Индия (1502 - 1503 и 1524). Вашку да Гама умира през 1524 г. \r\n951 г. \r\nСпоред преданието - на 8 юли 951 г. е основан Париж. През 1951 г. на тази дата столицата на Франция празнува 2000 години от основаването си. \r\nПариж е разположен на р. Сена, при вливането на р. Марна и р. Уаза в нея. Заедно с предградията си (Версай, Сен Дьони, Иври, Аржантьой, Дранси и др.) образува самостоятелен департамент с население около 10 000 000 жители. Париж е главен град на историческата област Ил дьо Франс. Градът е важен транспортен възел, икономически научен и културен център на страната. Добре развити са машиностроенето промишленост, химическата промишленост, хранително-вкусовата промишленост и полиграфическата промишленост. През I в. пр. Хр. е основано селище на галското племе паризи. От Х в. е столица на франкското кралство. Запазени са многобройни архитектурни паметници от ХI-ХIХ в. Париж е известен с големите си булеварди, над 60 моста над Сена, катедрали и църкви. Забележителност на Париж, превърнала се в негова емблема и символ, е Айфеловата кула (300 м). \r\n356 г. \r\nНа този ден през 356 пр. Хр. е роден Александър III Македонски. Той е цар на древна Македония (от 336 г. пр. Хр.) и е един от най-великите пълководци и държавници на древността. Александър III Македонски е син на Филип II. Негов учител и възпитател е Аристотел (от 343 г. пр. Хр.). За пръв път Александър III Македонски проявява способностите си на пълководец в битката при Херонея (338 г. пр. Хр. ), с която завършва завладяването на Гърция от Македония. Македонски организира поход против съседните племена илирийци, трибали, гети и др., които разбива и прави свои васали. През пролетта на 334 г. пр. Хр. гръко-македонската армия на Александър III преминава през Хелеспонт (съвременните Дарданели в Мала Азия) и започва война с Персия. За 2 години (334 г.-333 г. пр. Хр.) в битките при р. Граник и Иса Александър разбива персийските войски на цар Дарий III и овладява цялото източно крайбрежие на Средиземно море; завладява Египет и египетските жреци официално го признават за син на бог Амон Ра и фараон на Египет. От Египет Александър тръгва за Месопотамия, нанася решаващо поражение (1 октомври 331 г. пр. Хр.) на персийските войски. През 330 г. пр. Хр. Дарий III е убит от един от своите приближени. Александър III завладява персийската столица Вавилон, Суза, Персепол и Екбатана. Населението на подчинените от персите държави го приема като освободител. След гибелта на Дарий III се обявява за негов законен наследник. Александър III Македонски продължава похода си в Иран, Средна Азия и Индия. На завладяните територии организира и строи нови градове, което води до възникването на редица елински държави. Чрез походите си той разпространява елинската култура по целия известен в древността свят. Създава огромна империя, определя за нейна столица Вавилон. Александър III Македонски умира в периода на най-големия разцвет на държавата си на 3 юни 323 г. пр. Хр. във Вавилон. На тази дата са родени:   \r\n1938 г. \r\nРоден е Андрей Василиевич Мягков – руски актьор. Завършва Ленинградския химико-технологичен институт, а след това школата студия към МХАТ през 1965 г. От 1965 г. е в Московския театър “Съвременник”, а от 1977 г. - в МХАТ. Играе в киното е от 1965 г. Филмография: “Отново родената симфония” (1966 г.), “Братя Карамазови” (1968 г.), “Старият дом” (1970 г.), “Сребърни фанфари” (1971 г.), “Надежда” (1973 г.), “Ирония на съдбата, или Честита баня” (тв, 1976 г.), “Служебен роман” (1977 г.), “Вие ми писахте…” (1977 г.), “Гараж” (1979 г.), “Утринен обход” (1980 г.), “Страх от височина” (1981 г.), “Летаргия” (1983 г.), “Послеслов” (1984 г.), “Жесток романс” (1984 г.), “На Дерибасовска времето е хубаво” (1992 г.), “Есенни съблазни” (1993 г.), “Изкуството да умреш” (1995 г.), “Договор със смъртта” (1998 г.), “Приказка за Федот стрелеца” (2002 г.). \r\n1935 г. \r\nРоден е Виталий Иванович Севастиянов – руски летец космонавт. Действащ член на Международната академия по астронавтика. Завършва Московския авиационен институт “С. Орджоникидзе” през 1959 г.; работи в конструкторско бюро. Кандидат на техническите науки от 1965 г. В отряда на космонавтите влиза през 1967 г. От 1 до 19 юни 1970 г. лети в Космоса заедно с А. Г. Николаев на борда на космическия кораб “Союз-9” като бординженер. Корабът извършва 286 обиколки около Земята за 424 часа и 59 мин, като изминава 11,9 млн. км. Лети повторно (24 май - 26 юли 1975 г.) заедно с П. И. Климук на борда на космическия кораб “Союз -18” като бординженер. Корабът се скачва с научната станция “Салют-4” на 26 май 1975 г. Обща продължителност на полета - 63 денонощия. \r\n1895 г. \r\nРоден е руският физик Игор Евгениевич Там, Нобелов лауреат (1958). Завършва Московския университет и е преподавател по физика в няколко висши учебни заведения. Работи във Физическия институт на руската Академия на науките от 1934 г. Изготвя научни разработки по квантова механика, теория на лъченията, теория на космическите лъчи и за взаимодействието на ядрените частици. Обосновава и формулира квантова теория за разсейване на светлината в твърди тела и теория за разсейването на светлината от електроните. Съвместно с И. М. Франк е автор на теорията за излъчване на бързо движещ се електрон. Разработва приблизителен метод за изследване на взаимодействието на ядрените елементарни частици през 1945 г. Заедно с академик А. Д. Сахаров предлага да се използва разположена в магнитно поле нагрята плазма за получаване на управляема термоядрена реакция през 1950 г. Автор на фундаменталния курс лекции “Основи на теорията на електричеството” (1929), който има повече от 10 издания. Създава школа от физици теоретици. Умира на 12 април 1971 г. в Москва. \r\n1854 г. \r\nРоден е Ото Крюмел - немски океанограф. Учи в университетите в Лайпциг и Гьотинген. В периода 1883-1911 г. е професор в Морската академия в Кил. През 1889 г. ръководи океанографската работа на немската експедиция в Атлантическия океан на кораба “Национал”. През 1878 г. предлага класификация на подразделенията на Световния океан, основаваща се на морфологически признаци. През 1907 г. развива тази класификация на основата на хидрологически признаци. Умира на 12 октомври 1912 г. в Кьолн. \r\n1851 г. \r\nРоден е английският археолог Артър Еванс (1851 - 1941). От 1899 г. до 1930 г. извършва разкопки на остров Крит, където открива развалините на двореца в Кносос и изучава подробно културата от бронзовата епоха (дворцовия и стопанските комплекси, произведения на изкуството, глинени таблички с пиктографско линейно писмо). Еванс нарича тази култура минойска и определя нейните периоди. На базата на археологическите данни, реконструира държавния строй, религията и етапите от развитието на критското общество. Умира на 11 юли 1941 г. в Юлбъри, близо до Оксфорд. \r\n1840 г. \r\nРоден е Август Лескин - германски езиковед, един от основателите на Младограматическата школа. Учи в университетите в Кил, Лайпциг, Йена, Гьотинген. Лескин е професор по лингвистика и по славянски езици в университетите в Йена (1869 г.) и Лайпциг (1870 г. - 1916 г.). Автор е на \"Пособие за старобългарския език\" (1871 г.), \"Граматика на старобългарския език\" (1909 г.), \"Граматика на сърбохърватския език\" и др. Лескин има не само научни заслуги с изследванията си по старобългарски език, но и културно-политически: Като постоянен сътрудник на Брокхаусовата енциклопедия, ръководи отдела за България. Умира на 20 септември 1916 г. в Лайпциг. \r\n1839 г. \r\nРоден е Джон Рокфелер (1839 - 1937) - американски индустриалец, милиардер, финансист и филантроп. Рокфелер построява първата си петролна рафинерия в Кливланд, щата Охайо. През 1870 г. със съдружниците си, сред които е брат му Уйлям създава петролния тръст \"Standard Oil Company (Ohio)\". Постепенно се налага над конкуренцията, като купува компаниите им или ги изтласква от бизнеса чрез намаляване на цените и контрол върху съпътстващите петролния бизнес предприятия. През 1881 г. Рокфелер е вече пълен монополист в петролния бизнес в САЩ. Обществената неприязън към монополистите довежда до издаване на антимонополния акт Шърман. През 1892 г. е принуден да разпредели собствеността в компании, разположени в различни щати. През 1889 г. отново събира компаниите си в холдинга \"Standard Oil Company (New Jersey)\", обявен през 1911 г. от Върховния съд на САЩ за незаконен. От 1897 г. интересите на Рокфелер са насочени към филантропията. Той подпомага Чикагския университет (дарява му 80 милиона долара), много научни институти, включително Рокфелеровия институт за медицински изследвания (по-късно - университет \"Рокфелер\"). Създава фондация \"Рокфелер\" през 1913 г. и фондация \"Лаура Спелман Рокфелер\" през 1918 година. Умира през 1937 г. \r\n1838 г. \r\nРоден е германският инженер и офицер Фердинанд фон Цепелин (1838 - 1917). Той е конструктор на типа летателни апарати, които носят неговото име. \r\n1836 г. \r\nРоден е Джозеф Чембърлейн - английски държавник, общественик, индустриалец. В началото е привърженик на радикалното крило в Радикалната партия. През 1873-1876 г. е кмет на Бирмингам. За пръв път е избран за депутат в Парламента през 1876 г. Два пъти е министър в кабинетите на У. Гладстон (1880-1885 г., 1886 г.). Обявяването му против проекта за автономия на Ирландия (1886 г.) довежда до разцепление на Либералната партия; от либералите се отделя голяма група на така наречените либерали-юнионисти начело с Чембърлейн, които влизат в Консервативната партия. В периода 1895-1903 г. е министър на колониите в консервативните кабинети.Той е един от организаторите на британската експанзионистична политика по време на Англо-бурската война (1899-1902 г.). Организатор и ръководител на кампанията за преминаване към протекционизъм (след 1903 г.). През 1906 г. се оттегля от активна политическа дейност. \r\n1833 г. \r\nРоден e Владимир Иванович Ламански - руски писател и езиковед. Завършва Петербургския университет през 1854 г., където е ученик е на Измаил Иванович Срезневски. В периода 1865 г. - 1900 г. е професор по славянски езици в Петербург. Прокарва идеите на славянофилството и панславизма. Сред популярните му творби са: \"Исторически проучвания на гръцко-славянския свят\", \"Южноруски песни\", \"Чешка литература\", \"Славянските племена в Мала Азия\" и др. Той е почетен член на всички руски университети, на всички славянски научни академии, както и на Славянското дружество в България. Владимир Иванович Ламански умира на 2 декември 1914 г. в Петербург. \r\n1621 г. \r\nРоден е Жан дьо Лафонтен - френски поет, автор на басни, трагедии, комедии, оди, послания, романи, епиграми, песни. Известно време учи право. Започва да пише сравнително късно. През 1654 г. публикува комедията \"Евнух\" (плод на неговия прочит на Теренций). С помощта на влиятелния министър Фуке се премества на постоянно местожителство в Париж, където се сближава с Боало, Молиер и Расин. Там създава романа \"Любовните приключения на Психея\" (1669 г.), \"Стихотворни приказки и разкази\" (1665 г.), лирическата трагедия \"Астрея\" (1691 г.), драматическата еклога \"Климена\" (1658 г.), поемата \"Адонис\" (1658 г.) и др. На тази дата умират: \r\n2007 г. \r\nУмира Ристо Аврамовски - виден композитор, музикален публицист и продуцент от Република Македония. \r\n1942 г. \r\nУмира Луи Феликс Мари Франсоа Франше д'Епре – френски маршал от 1921 г. Той е роден на 25 май 1856 г. в. Мостаганем, Алжир. Завършва Сен-Сирското военно училище през 1876 г., участва в колониалните войни в Индокитай (1885-1886 г.), Мароко (1912 г.), в потушаването на Ихетуанското въстание в Китай (1900 г.). По време на Първата световна война командва корпус от V армия, групата армии “Изток” и “Север” (1916-1917 г.) и Солунския фронт (1918г.). От името на Антантата подписва Солунското примирие с България на 29 септември 1918 г. и командва френския окупационен корпус в България. \r\n1932 г. \r\nУмира Александър Грин (псевдоним на Александър Степанович Гриневски) - руски писател. Той е роден на 23 август 1880 г. в Слободски, Вятска губерния. За пръв път подписът Александър Грин се появява под разказа \"Портокали\" (1908 г.). Грин е автор на сборници с разкази: \"Шапка-невидимка\" (1908 г.), \"Разкази\" (1910 г.), \"Знаменитата книга\" (1915 г.), \"Загадъчни истории\" (1915 г.), \"Търсачи на приключения\" (1916 г.), \"Белият огън\" (1922 г.), \"Сърцето на пустинята\" (1924 г.), \"Гладиатори\" (1925 г.) и др.; на романи: \"Блестящият свят\" (1923 г. ), \"Бягаща по вълните\" (1928 г.), \"Джеси и Моргиана\" (1929 г.) и др.; на повести: \"Алените платна\" (1923 г.), \"Автобиографична повест\" (1931 г.). \r\n1930 г. \r\nУмира Густав Вайганд - германски филолог и етнограф, член на БКД от 1902 г., професор в Лайпцигския университет. След пътуването си из Македония, обнародва статии и книги за балканските народи. Работи по проблемите на чешките и славянски езици. Основател е на сп. \"Балкан - архив\". Автор е на: \"Аромъни\", \"Албанска граматика\", \"Румънска граматика\", \"Българо-немски речник\", \"Македония\" и др. \r\n1904 г. \r\nУмира Николай Николаевич Обручев – руски военен и държавен деец, генерал-адютант (1878 г.). Той е роден на 3 декември 1830 г. Отличава се в Руско – турската война (1877-1878 г.). Отказва да участва в потушаването на Полското въстание (1863-1864 г.). От 1876 г. до 1881 г. е ръководител на Военнонаучния комитет на Главния щаб. Близък сътрудник е на А. Милютин. Разработва стратегически план за войната с Турция през 1876 г., който се осъществява в периода 1877 г. – 1878 г. От 1881 г. до 1897 г. е началник на Главния щаб. Член е на Държавния съвет от 1893 г. \r\n1869 г. \r\nУмира руският белетрист Иван Иванович Лажечников (1792 - 1869). Един от основателите на руския исторически роман. Роден е на 25 септември 1792 г. в Коломна. Сред най-известните му романи са : \"Последният Новик\" (1831-1833 г.), \"Леденият дом\" (1835 г.), \"Басурман\" (1838 г.) и др. \r\n1868 г. \r\nУмира Христо Дряновски (ок. 1839 - 1868) - деец на българското национално-освободително движение. Той е роден в с. Ганчовец, Габровско, около 1839 година. Чиракува при чичо си - търговец в Тулча. От края на `50-те години на ХIХ в. започва самостоятелна търговия. Член е на революционния комитет в Тулча, един от организаторите на Тулчанската чета от 1867 г. В околностите на с. Жеравна, Котленско, се присъединява към четата на Панайот Хитов, а след нейното изтегляне в Сърбия, се записва във Втора българска легия. Включва се в четата на Хаджи Димитър и Стефан Караджа. В боя при Карапановата кория е тежко ранен; за да не попадне жив в ръцете на турците, се самоубива. \r\n1822 г. \r\nУмира Пърси Биш Шели – английски поет, представител на романтизма. Той е роден на 4 август 1792 г. Произхожда от аристократично семейство. На 12 години постъпва в Итънския колеж, където се обучават деца на аристократи. В Итън изучава латински, гръцки, нови езици, философия, запознава се със съчиненията на - Т. Пейн, У. Тон и др., произведенията на Ж. Ж. Русо, Хелвеций, Дидро. През 1810 г. постъпва в Оксфордския университет. Издава сборник с антимонархически стихотворения “Записки на цареубийците” (1810 г.) и памфлета “Необходимост от атеизъм”. Изключен е от университета, заради своя радикализъм и атеизъм. През 1812 г. заминава за Ирландия. На следващата година издава поемата “Кралица Маб”. Той е автор на лирико-епическа поема “Юлиан и Мадало” (1818 г.). Умира на борда на яхтата, с която плава от Ливорно към Виареджо, застигната от буря в залива Специя. Лиричните си шедьоври създава в Италия - “Предателство” (1818 г.), “Облаче” (1818 г.), “Ода за западния вятър” (1819 г.), “Джен с китара” (1819 г.), “Ариета за музиката” (1820 г.), “Епипсихидион” (1820 г.), “Островче” (1821 г.). Пише лирическата драма “Освободеният Прометей” (1819 г.), трагедията “Ченчи” (1820 г.), историческа драма “Карл I” (1822 г.). Създава новия за английската поезия жанр масова песен, революционни оди, сатирически поеми: “Песента на англичанина”, “Маскарад на анархията” (1819 г.), “Свобода” (1819 г.), “Питър Бел III” (1820 г.) и др.; лирическата драма “Елада” (1821 г.), поемата в памет на Дж. Кийтс “Адонаис” (1821 г.), естетическия трактат “Защита на поезията” (1822 г., публ. 1840 г.) и др. \r\n1740 г. \r\nУмира Пьотър Михайлович Еропкин – руски архитект. Той е роден около 1698 г. В периода 1716 г.-1724 г. учи в Италия. От 1737 г. е главен архитект на Комисията за санктпетербургското строителство. Еропкин ръководи създаването на генерален план на Петербург, разработва проекти за планирането и застрояването на централните райони, дава идеята за трите главни лъчеви проспекта и разработва проекти за по-нататъшното развитие на града. Ръководи създаването на първата руска архитектурно-строителна инструкция (1737 г. –1741 г.), превежда на руски език отделни глави от произведението на А. Паладио \"Четири книги за архитектурата\". Заедно с групата на А. П. Волински се обявява против държавния ред в Русия (1740 г.) и е екзекутиран. \r\n1695 г. \r\nУмира Кристиан Хюйгенс – холандски механик, физик и математик, създател на вълновата теория на светлината. Първият чуждестранен член на Лондонското Кралско дружество от 1663 г. Той е роден на 14 април 1629 г. в Хага. Учи право и математика в Лайден и Бреда. На 22-годишна възраст публикува труда си за определяне дължината на окръжност, елипса и хипербола. През 1654 г. издава съчинение “За определянето на дължината на окръжност”, което е съществен принос в теорията за определяне на отношението на дължината на окръжността към диаметъра й (изчисление на числото р). Публикува математически трактати върху изследване на криви от втори ред: циклоида, логаритмична и верижна линия и др., работи и върху теорията на вероятностите. Заедно с Р. Хук установява постоянните точки на термометъра - точката на топене на леда и точката на кипене на водата. Усъвършенства обектива на астрономическата тръба, увеличава светлочувствителността й и отстранява хроматичната аберация. През 1655 г. открива спътника на планетата Сатурн Титан, определя периода на завъртането му и установява, че Сатурн е обкръжен от тънък пръстен. Тези изследвания са поместени в съчинението “Системата на Сатурн” (1659 г.), където е направено първото описание на мъглявина в съзвездието Орион и на линиите върху повърхността на Юпитер и Марс. Изобретява първите часовници с махало, снабдени с пусков механизъм през 1658 г. През 1665 г. след основаването на Френската академия на науките е поканен в Париж за неин председател и заема поста от 1665 г. до 1681 г. През 1680 г. работи върху създаването на “планетна машина” (праобраз на съвременния планетарий), за чиято конструкция разработва пълна теория на верижните (или непрекъснати) дроби. Работи върху проблеми на оптиката, през 1681-1687 г. шлифова обективи с огромни фокусни разстояния - 37, 54 и 63 м; конструира окуляр, който е наречен на негово име и е използван и днес. Цикълът от трудове по оптика намира завършен вид в знаменития му “Трактат за светлината” (1690 г.), където е изложена вълновата теория на светлината. Към трактата във вид на приложение е добавено разсъждението “За причините на теглото”, в което Хюйгенс е на крачка от откриването на закона за всеобщото привличане. В последния си трактат - “Космотеорос” (1698 г.), издаден посмъртно, авторът разсъждава върху теорията за множеството на световете и тяхната обитаемост. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.08", "title": "Денят 8 юли в световната история"}
{"url": "http://www.focus-news.net/news/2019/07/08/2677977/v-ministerstvo-na-zemedelieto-i-hranite-shte-se-provede-sreshta-za-preventsiya-i-kontrol-na-afrikanskata-chuma-po-svinete.html", "text": "В Министерството на земеделието, храните и горите ще се проведе среща във връзка с недопускане разпространението на болестта африканска чума по свинете на територията на страната. На нея ще присъстват областни управители от Северна България, представители на Българската агенция по безопасност на храните и директорите на Държавните горски предприятия. По време на срещата ще бъдат набелязани мерки за провеждането на мащабна информационна кампания по превенция и контрол на заболяването.  \r\nОгнища на африканска чума бяха открити в Плевенска област -  селата Въбел, Жернов и Новачене, където властите предприеха мерки по принудителното умъртвяване и обезвреждането на всички домашни свине.  \r\nОчаква се днес екипи на БАБХ да вземат проби в 10-колометорова зона от огнищата, за да установят дали заразата е напълно ликвидирана.", "date": "2019.07.08", "title": "В Министерство на земеделието и храните ще се проведе среща за превенция и контрол на африканската чума по свинете"}
{"url": "http://www.focus-news.net/news/2019/07/08/2677997/sofiya-patriarshesko-bogosluzhenie-za-hramoviya-praznik-na-sofiyskata-mitropolitska-katedrala-sv-vmtsa-nedelya.html", "text": "В празничния за християните неделен ден, когато Православната църква почете и паметта на света Великомъченица Неделя, стотици софиянци - духовници и миряни се събраха на храмовия празник в столичната митрополитска катедрала „Св. Вмца  Неделя\", предаде репортер на  Агенция „Фокус“ . В този празничен ден, св. Литургия бе оглавена от Негово Светейшество Неофит, Митрополит Софийски и Патриарх Български, в съслужение с Негово Преосвещенство Белоградчишки епископ Поликарп, викарий на Софийския митрополит и Негово Преосвещенство Мелнишки епископ Герасим - главен секретар на Светия Синод на Българската православна църква. Заедно с тях в богослужението взеха участие: Негово високопреподобие архимандрит Василий, протосингел на Софийска митрополия, Негово високопреподобие архимандрит Пахомий, ректор на Софийската Духовна Семинария, представителят на Руската православна църква у нас - Негово високопреподобие архимандрит Васиан, ставр. ик. Мина Минчев - предстоятел на храма, отец Нелуц Опря - официален представител на Румънската православна църква и др. Светата богослужба превърна денят на великомъченицата в голям духовен празник за православните християни в София.   \r\nНикола ПЕТКОВ", "date": "2019.07.08", "title": "София: Патриаршеско богослужение за  храмовия празник на софийската митрополитска катедрала \"Св. Вмца Неделя\""}
{"url": "http://www.focus-news.net/news/2019/07/08/2677996/ministerstvo-na-kulturata-organizira-treta-obshtestvena-diskusiya-za-izrabotvaneto-na-okonchatelen-proekt-na-strategiya-za-razvitie-na-kulturata.html", "text": "Министерство на културата организира трета обществена дискусия за изработването на окончателен проект на Стратегия за развитие на културата 2019-2029 г. в областите „Авторско право и сродни права“, „Книга и библиотечно дело“, „Изпълнителски /сценични/ изкуства“ и „Читалища и любителско изкуство”. Дискусията ще се състои на 8 юли (понеделник) в Зала 8 на НДК от 9.30 ч. Това съобщиха от пресцентъра на  ведомството . \r\nПрограмата предвижда първата част на обсъждането да е посветена на темите „Авторско право и сродни права“ и „Книга и библиотечно дело”, а във втората част, която е предвидена да започне в 13.30 ч., ще бъдат изслушани мнения по темите „Изпълнителски /сценични/ изкуства“ и „Читалища и любителско изкуство”.  \r\nКакто и при предишните обсъждания на Стратегията, провели се на 17 април и на 12 юни т.г., дискусията ще протече по регламент, а изразените становища следва да бъдат изпратени и в писмен вид на имейл адрес: protocol@mc.government.bg.  \r\nДискусията отново ще се излъчва на живо в YouTube канала на Министерството на културата.  \r\nДостъпът до Зала 8 ще се осъществява през вход А4.", "date": "2019.07.08", "title": "Министерство на културата организира трета обществена дискусия за изработването на окончателен проект на Стратегия за развитие на културата"}
{"url": "http://www.focus-news.net/news/2019/07/08/2677998/gabriela-hitova-oblasten-savet-na-bchk-pleven-ot-08-do-24-yuli-shte-provedem-lyatno-uchilishte-po-parva-pomosht.html", "text": "От 08 до 24 юли ще проведем лятно училище по първа помощ. Това каза за  Радио „Фокус“  Габриела Хитова, Областен съвет на БЧК-Плевен по повод лятното училище за първа помощ в Център за работа с деца. ,,Първата помощ е нещо, на което всеки може да се научи, за да бъде полезен на себе си и на останалите в спешни ситуации. Това са часове, в които заедно с доброволци от Българския Младежки Червен кръст ще можете да научите основите на първата долекарска помощ както на теория, така и на практика - от правене на различни превръзки до реанимация“, каза Габриела Хитова. ,,Ще се разиграват различни бедствени ситуации, в които да се упражняват новите умения и, разбира се, ще има много забавление. Лятното училище ще се провежда през юли в Центъра за работа с деца, Плевен, като сесиите ще траят от 1 час до 1 час и половина, започват в 10:00 сутринта“, каза още Габриела Хитова. Тя допълни, че на 08 юли ще се състои занятие на тема  ,,Въведение в Първата помощ“, а на 10 юли  темата е ,,Психосоциална подкрепа“.   \r\nВиолета КРЪСТЕВА", "date": "2019.07.08", "title": "Габриела Хитова, Областен съвет на БЧК-Плевен: От 08 до 24 юли ще проведем лятно училище по първа помощ"}
{"url": "http://www.focus-news.net/news/2019/07/08/2677995/plovdiv-kontsert-zvezdite-na-balgariya-shte-se-provede-v-grada.html", "text": "Концерт „Звездите на България“ ще се проведе в Пловдив на 8 юли. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Концертът ще започне от 20.30 часа на Античния театър и ще е с вход свободен. Едни от най-обичаните български шлагерни изпълнители и групи – Орлин Горанов, Кристина Димитрова,  група „Сигнал”, Роси Кирилова, Мими Иванова, Петя Буюклиева, Христо Кидиков, Маргарита Хранова и Владислав Славов се обединяват, за да създадат празник на българската музика. Зрителите ще имат удоволствието да чуят над 30 вечни хита, сред които „Светът е за двама” „Може би”, „Боса по асфалта”, „Детски спомен”, „Пролет”, „Да те жадувам”, „Жена на всички времена”, „Учителко, целувам ти ръка”, „Пея за всички приятели”, „Липсваш ми”, „Устрем”, „Тамбуро моя”, „15 лалета”, „Хей, живот, здравей”, „Зелената стара чешма”  и много други. \r\nТова е естественото продължение на концертите „Вечните песни на България”, които стартираха преди 5 години. През тези пет години концертите станаха над 100 и бяха сред най-чаканите събития в България.", "date": "2019.07.08", "title": "Пловдив: Концерт „Звездите на България“ ще се проведе в града"}
{"url": "http://www.focus-news.net/news/2019/07/08/2677994/sergey-stanishev-na-buzludzha-sme-vadili-kandidatite-za-kmetove-zaradi-ninova-s-ne-ostavka-se-izhabi-energiya-za-nishtoto.html", "text": "Сергей Станишев, президент на ПЕС, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и „ Радио К2“  заяви позиции по следните теми: \r\nЕвропейските избори и конституирането на новите институции на ЕС. \r\n    „Дадохте много интервюта, защото имахте много информационни поводи около Вас и около ЕП, ЕК, ЕС, какво затаихте или не успяхте да кажете?”, попита в началото на разговора водещата Илиана Беновска. Сергей Станишев отговори, че никога не може да се каже всичко, защото последните седмици са били изключително динамични и напрегнати в Брюксел във всички преговори, които са се водили и най-вече за това кой ще бъде председател на следващата ЕК. „И между другото искам да кажа, че хората не трябва да се поддават на тези интерпретации – „А, тук 3 пъти Съветът се събира, пазарлъци грозни!”. Да, във всички политически преговори има елемент на пазарлък от гледна точка на политически баланси. Но всъщност балансите бяха много повече, трябваше да се гарантират баланси между политическите семейства в Европа, между регионите в Европа и баланса мъже – жени!”, обясни той. \r\n   „Веднага да Ви прекъсна, нали имаше шпиценкандидати, които се явяваха пред хората като флагмани на определената политическа сила, тези баланси не трябваше ли да бъдат договорени предварително?”, попита водещата Илиана Беновска. Събеседникът й отговори, че не е така. Той обясни, че политическото семейство на социалистите е държало  докрай да се спази този принцип, защото това разбиране е гласувано с резолюции на конгрес на ПЕС при това с много ясна интерпретация какво означава това. ПЕС приемат председателят да бъде именно от този кръг хора, които са участвали пряко в надпреварата, за които европейските граждани са чули какви са им позициите, какви са им вижданията за Европа. Но също така те настояват това да бъде човек, който може да събере най-много мнозинство в ЕП, следвайки принципите на демокрацията, защото така е записано и в правилата на ЕС, че Съветът предлага кандидат за президент на ЕК, отчитайки резултатите от изборите. А резултатите от изборите не са просто кой е пристигнал първи, кой е пристигнал втори, кой е пристигнал трети в състезанието, а това какво мнозинство може да се формира. „Това беше нашата позиция през всички тези седмици и тук трябва да кажа, че семейството показа много голямо единодействие и имаше много добра координация. Но за съжаление се случи нещо различно!”, категоричен бе президентът на ПЕС. \r\n    „Кой всъщност причини тези дебати – старото ръководство на ЕК, на ЕП, на Съвета на Европа, така ли да го разбираме?”, попита водещата Илиана Беновска. Станишев отговори, че случилото се е много лош знак към европейските граждани. Той продължи, че месеци наред европейските политически семейства са обявили своите кандидати, те са водили телевизионни дебати и накрая са гласували рекорден брой хора. 51% не е имало от десетилетия. „Излязоха много европейци именно с това очакване и дадоха своя глас, едни за ЕНП, други за социалисти, трети за либерали и т.н. И изведнъж Европейският съвет им казва  - в крайна сметка това няма значение, ние Съветът ще си решим както ние си знаем зад закрити врати. Това за мен най-много налива вода в мелницата на евроскептиците. И тук много негативна роля изиграха няколко фактора. Единият от тях беше Орбан, който успя да организира Вишеградската група на всяка цена за него беше да се блокира кандидатурата на Тимерманс, тъй като той беше комисарят, който водеше битки и в Унгария, и в Полша за върховенството на закона, което е фундаментален европейски принцип. И се оказа, че когато човек защитава европейски ценности, опитва се да защити независимостта на съдебната система, изобщо демократични принципи, след това го наказват. И това за мен е неприемливо!”, категориче беше Станишев. \r\n    „Да, но Орбан не остана сам, придружиха го освен Вишеградската четворка и Италия!”, отбеляза водещата Илиана Беновска. Събеседникът й отговори, че това за Вишеградската четворка не е изцяло вярно, защото самият той е провел разговори и със словашкия премиер заедно с Тимерманс и е убеден, че при гласуване той в крайна сметка щеше да подкрепи Тимерманс. „И тук има още един важен момент, в понеделник на Европейския съвет беше много близо до събиране на нужното мнозинство в подкрепа на Тимерманс. В този момент Доналд Туск, тук мога да кажа моето мнение като председател на Съвета, не си свърши коректно работата, защото той е задължен да посредничи, да бъде медиатор между различните гледни точки! Според мен той изцяло игра в подкрепа на интересите на ЕНП!”, заяви президентът на ПЕС. \r\n   „А Вие какво очаквате, няма да играе за ПЕС?”, попита водещата Илиана Беновска. Сергей Станишев отговори: „Аз очаквам той да си изпълнява институционалните функции, за които той е избран от целия Съвет, в който ЕНП имат 1/3, ПЕС имат 1/3 и либералите имат 1/3, приблизително, плюс има няколко премиери, които не са членове на тези основни семейства. Това е негово задължение. Той според мен не го спази коректно. Затова този резултат не може да бъде удовлетворяващ, защото нито регионалните баланси ги има, нито политическите баланси ги има и в крайна сметка кое беше най-важното за нас през последната година, когато започнахме първо процеса за номинации на наш общ кандидат!”. \r\n  Сергей Станишев заяви, че ЕНП управлява от 20 години и е имало уникален шанс за промяна. Водещата отбеляза, че все пак ЕНП са печелили изборите. Събеседникът й отговори, че резултатът на ПЕС е бил доста по-силен от очаквания. Преди година е имало прогнози, че ПЕС ще има 100 евродепутати. В началото на годината се е говорело за 120-130. А ПЕС са постигнали 155 евродепутати като семейство и разликата между тях и ЕНП е съвсем преодолима. И тук опираме пак до парламентарния принцип за това кой може да формира мнозинство. „Ако беше даден шанс на парламента да се избира между Тимерманс и Вебер, кандидатите на ПЕС и на ЕНП, аз съм сигурен, че Тимерманс щеше да получи по-голяма подкрепа, знаейки позициите в различните групи, знаейки позициите в ЕП. И освен това, което е важно, тъй като имаше справедлив упрек от хората и от медиите, че не се чу изобщо спор за политика, така го направиха в Съвета. Но нашето водещо начало и принцип беше – ние подкрепяме Тимерманс не само, защото е наш, а защото всички признават, че той единствен от всички обсъждани кандидати има ясна концепция, ясен политически дневен ред, освен личните много силни качества и познаване на работата на ЕК. Затова сега се оказахме в нелепата ситуация всички в европейските институции да си повтарят името на кандидата, защото първо не я познават, г-жа Урсула фон дер Лайен. Второ, никой не знае какви са нейните виждания за Европа в този критичен момент. И аз си мисля, че поне някои ръководители на държави не искаха да има силен президент на ЕК. Искаха да бъде по-слаб, с недостатъчно познаване на работата, за да зависи най-вече от Берлин и от Париж!”, категоричен бе президентът на ПЕС. \r\n    „Не е ли известно вманиачаване, извинете, не ми отива сигурно като жена да го кажа, но за мен е политически несъстоятелно – ние търсим баланс жени – мъже, не знам какво си, това е обща тенденция, която се налага не само в Европа, но и в света. Дори и в България се пренася механично. Не е ли по-добре да търсим лидери, визионери, били те в пола или в панталон?”, попита водещата Илиана Беновска. Събеседникът й отговори, че разбира се най-важни са личните качества, но от години жените са били пренебрегвани, затова в момента тенденцията за равнопоставеност е много силна и тя е присъща за социалистите. \r\nУпреците към Сергей Станишев от страна на Корнелия Нинова за колаборационизъм с Бойко Борисов. \r\n    „Вие станахте обект на упреците на лидерката на БСП Корнелия Нинова, която написа гневно писмо как така Вие сте казал, че Борисов е политик от друг и държавнически ранг, а пък той бил искал да Ви подкрепи. Извинете много, но това пак кореспондира с теорията ми, че политиката трябва да се прави от визионери, а не от мъже или жени!”, попита водещата Илиана Беновска. Сергей Станишев отговори, че за него визионерството е най-важно, изобщо думата лидер означава някой, който е способен да води, а да води означава не просто да следваш някакви настроения на обществото, защото настроенията на обществото са колебливи. Това означава лидер. „Отговорете ми конкретно за Корнелия Нинова!”, настоя водещата. Събеседникът й отговори, че е изненадан, изглежда му дребнаво, тъй като в същото това свое участие на което се основава позицията, огласена като позиция на ИБ, той казва, че България е най-бедната страна и критикува политиката на Борисов. „Критикувам Борисов и е малко смешно, едва ли не, да се внушава, че аз съм колаборационист с Борисов, защото всички знаят в България кой е водил най-много политически битки с Борисов! Това обаче не означава, че не може да има един добър тон. Аз съм убеден, че когато в тази ситуация, която се разигра, огромна част от българите, когато чуха, че името на един българин се предлага от Съвета за президент на ЕП и че българският премиер е казал – да, подкрепям – ами че така се прави!”, категоричен бе президентът на ПЕС. „Ама какво говорите, Вие сте най-високопоставения българин в момента в международната политиката!”, заяви водещата Илиана Беновска. Гостът й отговори, че не вижда някаква драма и в интервюто си подчертава, че с Борисов остават опоненти.  \r\n    „Добре, убедете зрителите на „Канал 3” и слушателите на „Радио К2”, че Вие не сте колаборационист, както Ви обвинява Корнелия Нинова!”, призова водещата Илиана Беновска. Станишев отговори: „Аз няма нужда да убеждавам никого в нищо, защото не чувствам такава необходимост!”. \r\nНамаляването на субсидиите на партиите на 1 лев за получен действителен глас. \r\n   Сергей Станишев обясни, че е получил писмо от Корнелия Нинова по въпроса за гласуването на партийните субсидии и изцяло подкрепя позицията на БСП. Той продължи, че това решение е вредно за българската демокрация, нездравословно за политическата система, отваря път бизнесът да си напазарува партии и да прокарва интереси много брутално и директно. И освен всичко останало в навечерието на местните избори това поставя опозицията на колене, защото БСП остава без пари, трябва да връща 4,5 – 5 милиона в бюджета и трябва да прави избори. Това изглежда като опит да се спечелят служебно изборите. Водещата попита своя събеседник защо не се е обадил на премиера и не си е казал мнението. Той отвърна, че може да го направи. Беновска отговори, че вече е късно, защото законът е гласуван. Станишев заяви, че в България често гласувани закони се променят след нареждане на премиера до мнозинството.  \r\n    „Ами, знаете ли какъв е верният отговор? Направете си премиер-  Корнелия Нинова да осъществи мечтата си да стане министър-председател!”, заяви водещата Илиана Беновска. Събеседникът й отговори: „Не е тук въпросът, тук подвеждате не мен, а зрителите, защото става въпрос за принцип. Аз винаги съм отстоявал разбирането, че най-почтеното към хората е партиите да бъдат финансирани публично със сериозен контрол, за да отстояват своите платформи  и интересите на хората, които гласуват за тях, а не да изпадат в зависимости по принуда, а не по добра воля, защото всяко едно политическо събитие изисква пари!”. Водещата отбеляза, че никой не я е питал дали е съгласна субсидиите на партиите да се използват за партийни телевизии. Президентът на ПЕС отговори, че всяка партия сама решава как да изразходва субсидията си, а ако хората не харесват начина, по който го прави, това ще проличи на следващите избори.  \r\n   Сергей Станишев заяви категорично, че партията ще оцелее и без субсидия и припомни, че преди години в най-трудния за БСП момент е работил 2 години за НС без заплата. „Но тогава ви помагаха олигарси, Николай Банев каза, че ви е помагал!”, подчерта водещата Илиана Беновска. Събеседникът й отговори, че не знае за такова нещо. „Но, Николай Банев го заяви, че е давал пари по времето на Първанов!”, подчерта водещата. президентът на ПЕС заяви, че ако има такива съмнения, въпросите трябва да бъдат задавани не към него, а към тогавашния председател на партията Първанов.  \r\nОпозиционното поведение на БСП. \r\n    Сергей Станишев заяви, че БСП трябва да има наистина опозиционно поведение и да фокусирана върху реалните проблеми на хората. Преди няколко дни например е имало много остър протест в болницата във Видин. Там е трябвало да бъде ИБ на БСП и в този момент да казва какви предложения прави за здравеопазването, защото това е отворена рана за обществото и за всеки един българин. Има и доста други неща, които се случват ежедневно. \r\n   „Оказва се обаче, че флагманът в здравеопазването на БСП, проф. Михайлов, има две обвинения!”, отбеляза водещата Илиана Беновска. Събеседникът й отговори, че това не означава нищо, защото и той самият е имал преди време повдигнати обвинения. „Въпросът е друг, опозиционността, когато е необходимо, и рязката опозиционност, е естествено за една опозиция нещо. Тя трябва да сочи дефектите на управлението, да го атакува и по този начин да печели доверие. Но, искам да Ви кажа друго, това е само първата фаза, за да бъдеш припознат като алтернатива е нужно да минеш на друго ниво, да предлагаш решенията, които са убедителни и да изглеждаш също така като политическа сила, която е вътрешно единна, стабилна и предвидима!”, категоричен бе той.  \r\nВ какво са близки с Борисов като политици и по какво се различават? \r\n    „В какво сте близки с Борисов като държавници и политици, Вие, от международен ранг, той от български, балкански ранг вече 10 години, пък защо не и от международен, също. И в какво сте непримирими? Едро ми го кажете!”, попита водещата Илиана Беновска. Сергей Станишев отговори, че са близки по всички въпроси, които касаят българският национален интерес. И го е доказвал нееднократно на европейско ниво. Такива са членството ни в Шенген, членството ни в еврозоната, изобщо участието ни като пълноправен, интегриран член в ядрото на ЕС, а не в периферията. \r\n   „За Истанбулската конвенция обаче се разминахте!”, отбеляза водещата Илиана Беновска. Събеседникът й отговори, че Борисов първоначално я е подкрепил, но след това се е отдръпнал по конюнктурни съображения. „Променил си е мнението! Нарочно Ви закачам, защото това също е болна тема на БСП. Продължете в какво сте близки с Борисов?”, продължи водещата. Президентът на ПЕС заяви, че близки позиции имат и по пакета „Мобилност II”, касаеш българския транспорт. „И по всички неща, които съм показал в миналия ЕП, че сме работили добре с колегите и от ВМРО, и от ДПС, и от ГЕРБ, когато опре до българския национален интерес. И по въпроса за Западните Балкани и тяхната интеграция в ЕС, това също е от български национален интерес. По отношение защита на българите в чужбина. Мога да изреждам още много неща. Това, обаче, не променя нашите различия за това как се управлява днес България, защото все повече е една тенденция цялата власт, политическа - което е нормално, когато си спечелил избори - но и икономическа, обществена да се концентрира в ръцете на една политическа сила. Това е една тенденция, която не е здравословна!”, категоричен беше Сергей Станишев.  \r\n    „Борисов предложи на Корнелия Нинова да стане председател на Народното събрание и честно казано, много хора възприеха това като подадена ръка!”, припомни водещата Илиана Беновска. Събеседникът й отговори, че реалностите са такива, че ГЕРБ - стъпка по стъпка - се превръща в партия-държава. „Те ще излязат виновни, че печелят изборите ли?”, попита водещата Илиана Беновска. Сергей Станишев отговори, че печеленето на изборите е много специфично, наред с обществената подкрепа има и друг механизъм. ГЕРБ са много добре смазана машина, която съчетава власт и изборни резултати и това е свързано с партийни назначния в държавната администрация. Водещата отбеляза, че и по времето на БСП е било така. Президентът на ПЕС не се съгласи и подчерта, че самият той, като министър-председател, не е правил никакви промени в администрацията на МС, защото трябва да има държавна администрация, която, ако си върши добре работата, не трябва да бъде сменяна. Освен това, според него, именно хората, които са свързани или симпатизират на БСП, са били най-често жертва на уволнения по политически причини.  \r\n    Сергей Станишев заяви, че друго голямо различие между неговото управление и това на ГЕРБ е, че сегашното правителство на Борисов не прави никакви реформи, а просто се опитва да сваля напрежението като раздава пари на парче. „Добре, Вие ако бяхте министър-председател, какви реформи щяхте да правите?”, попита водещата Илиана Беновска. Събеседникът й отговори, че сегашното правителство няма концепция в нито една сфера за нещо, което да реши фундаментален проблем - било то в образованието, било то в здравеопазването, всичко е кърпеж и това е най-голямата слабост и най-голямото му различие със сегашното управление. \r\n„Визия за България”. Може ли БСП да бъде алтернатива на статуквото и да спечели местните избори? \r\n   „Добре, но кажете конкретно, не се заяждам, ако Вие сте министър-председател, кажете, където се чувствате сигурен – в здравеопазването, в образованието, нещо конкретно, което смятате, че трябва да бъде направено?”, попита отново водещата. Сергей Станишев заяви, че БСП е направила една добра стъпка с „Визия за България”. Там има посочване на редица проблеми и има добри решения за част от проблемите. „Веднага да Ви кажа - нямаше финансови разчети. Аз много мечти имам в главата си, но нямам пари да ги осъществя!”, заяви водещата Илиана Беновска. Събеседникът й отговори, че това е визия, която е дългосрочна, визия каква България искаме да видим реално след 20 години. Тя обаче трябва да бъде уплътнена с конкретна управленска програма, която да се представи пред обществото с различни дебати с различни съсловия. Водещата попита защо няма такава програма. Гостът й отговори, че това не е въпрос към него. „Това е най-важната политическа задача пред БСП - да се представят такива конкретни решения в различни сфери, защото моето ясно усещане е, че хората в голямата си част се оглеждат за алтернатива в момента, те не харесват статуквото!”, категоричен бе Станишев. \r\n   „Те хората никога не са доволни!”, отбеляза водещата Илиана Беновска. „Недейте да се държите като адвокат на правителството!”, отвърна Сергей Станишев. „Не се държа като адвокат! Помните ли Тодор Живков? Не бяха доволни! А, после, взеха да жалят за него!”, продължи водещата. Събеседникът й отговори, че такава е човешката природа.  \r\n    Сергей Станишев заяви, че има реално недоволство от състоянието и развитието на страната. По-точно липсата на ясна посока. Затова следващата стъпка за БСП, наистина, е разработването на конкретни управленски програми. Оттам вече идва въпроса за лицата, които биха били. И това е друга задача, която стои пред БСП, но тези задачи могат да се решат успешно при решаването на едно друго условие, подчерта той.  \r\n   „Добре, но кой е подходящ за вътрешен министър, например, сега ми хрумна, Кирчо Добрев, началника на предизборния щаб, много говори против МВР?”, попита водещата Илиана Беновска. Събеседникът й отговори, че те трябва да бъдат обвързани с конкретните политики, които се предлагат. „Нали знаете, че за един проект е важен не само бизнес плана, но и Кой го прави?”, продължи водещата. Сергей Станишев отговори, че е така, но това ще стане ясно, когато наближат изборите. Той продължи, че за да печелиш допълнително доверие в обществото трябва да осигуриш вътрешна консолидация и това зависи от ръководството на БСП, защото средата, атмосферата в партията се задава от ръководството. „Защото, ако се караш вътрешно, ако даваш такива сигнали, каквито ние давахме през цялата половин година преди европейските избори, няма как хората да ти дадат голяма подкрепа, защото те си казват – абе, те не могат вътре да си говорят нормално, да се консолидират, как ще оправят държавата?”, подчерта  Станишев. \r\n    „Добре, но хайде с имена, Кирил Добрев ще може ли да обедини сега, като председател на предизборния щаб, да консолидира - както казвате - и да спечелите?”, попита водещата Илиана Беновска. Станишев отговори, че това ще стане ясно наесен на изборите. „Аз мисля, че той е по-силен ръководител на щаба, отколкото беше досегашният, защото, всъщност, щаб нямаше!”, категоричен беше президентът на ПЕС. Илиана Беновска вметна: Това, че Кирил Добрев е по-силен от някой, който е бил слаб ...Достатъчно силен ли е Кирил Добрев за БСП, за историята на БСП?”, попита водещата. Гостът й отговори, че времето ще покаже.  \r\n   „Питам Ви, защото не ми дадохте да довърша. Вие казахте, че като възпитан човек и като политик от държавнически ранг сте отговорил на Борисов възпитано, с благодарност! Тук говорим, Вие, казвате – ръководството трябва да промени, да озонира климата. Ами, това ръководство, ако няма това съзнание? Затова Ви питам - за конкретните лица!”, поясни водещата Илиана Беновска. Събеседникът й отговори, че за съжаление цената ще бъде платена от партията.  \r\n    „Тоест, какво ще се случи, ако, което е очевидно, ако на местните избори БСП не само, че не спечелите нищо ново, ами, хайде, да речем задържите резултата?”, попита водещата Илиана Беновска. Сергей Станишев отговори, че не е съгласен с нейната прогноза и смята, че БСП има реални шансове значително да увеличи своето влияние, в това число и в големи градове, като резултат. Дали, това ще се случи - не е предрешено, но има такава възможност. Защото през 2015 г. ГЕРБ „са ударили тавана”, образно казано - всички областни градове, без там, където ДПС доминира, видимо, като Кърджали и масово в общините. \r\n   „В София ще спечелите ли?”, попита водещата Илиана Беновска. Събеседникът й отговори, че има реален шанс това да се случи, ако се играе умно. „Но, кой трябва да бъде лицето на БСП?”, продължи с въпросите си водещата. Президентът на ПЕС отговори, че това е решение на Софийската градска организация. „Сама да го решава БСП-София? Не хвърляте ли на Калоян Паргов много тежки и лични отговорности?”, попита водещата. Гостът й подчерта, че БСП София е в добър диалог с ръководството. Това винаги е било въпрос, разбира се и на ръководството. Но, водещата инициатива трябва да бъде на Софийската градска организация.  \r\n    „ГЕРБ ще обсъждат на националното си съвещание кандидатите си за кметове, доколкото разбрах, а БСП няма ли да го направите това на Национален съвет?”, попита водещата Илиана Беновска. Сергей Станишев обясни, че при БСП процедурата е, че общинските съвети го правят, организациите. Има право Националният съвет да се намеси, ако вижда очевидно погрешни решения, но това е въпрос на преценка наистина. „Тоест, централното ръководство няма да се меси в избора на местното ли?”, продължи водещата. Събеседникът й отговори, че централното ръководство винаги е водило, поне по негово време, диалог и разговор с местните структури. Правили са се много проучвания.  \r\n   „Не, питам Ви за финалния резултат, Националният съвет на БСП - националният резултат за предложения за кметове, няма ли да го обсъди? Примерно: Калоян Паргов предлага Мая Манолова?”, попита водещата Илиана Беновска. Сергей Станишев отговори, че Националният съвет има право да се намеси като правило, но не го е правил. „Загубихме много време. Като правило на Бузлуджа, която е след 2 седмици, сме вадили голяма част от нашите кандидати на сцената, те са били решени. А сега, ние загубихме време обективно  - не само заради европейските избори, но и заради всичко това, което се случи след тях. Ненужен конгрес, който беше свикан не, защото тъй наречената опозиция в партията го иска, а защото беше предизвикан от председателя на Националния съвет Корнелия Нинова - със своята оставка, която се оказа, както аз подозирах, че изобщо не е оставка. И, всъщност, се изхаби енергия за нищото. Вместо да се занимаваме с нужните важни въпроси и което се видя -  в това число и в последните действия за наказанието на Жаблянов, ваденето му от Изпълнителното бюро, към Антов Кутев. Никаква поука не е извлечена! Никаква поука не е извлечена от усещането за това, че няма нормален диалог. А , по-скоро, се кара – ето сега пак ще покажем сила, демонстрация на власт. Добре, ти можеш да го постигнеш вътрешно, но навън хората трябва да ги убедиш!”, категоричен бе президентът на ПЕС. \r\n   „Наистина финал, какво ще се случи на 27-ми октомври на изборите? Какво ще се случи в БСП след това? Корнелия Нинова, смятате ли, че ще успее да се задържи, конституирайки ново ръководство?”, попита водещата Илиана Беновска. Сергей Станишев отговори, че това зависи от резултатите на изборите. А, дотогава, трябва да се извърви много път. „Първото нещо, което, според мен, трябва спешно да се направи, е да се покаже как в тази финансова криза - защото ние изпадаме след решението на парламента, новия закон за финансирането -  в реална ужасна криза. Доколкото чувам, 86 човека от щата на Националния съвет е предвидено да бъдат съкратени. А, една партия, особено масова партия като БСП, функционира и като машина, това са реални хора! Второ, трябва да се ускори максимално процеса на издигане на кандидатури. И трето, да се мине към реална кампания, вече.”, категоричен бе той.  \r\n   „Ама, вие нямате ваши кандидатури! Мая Манолова, например, понеже стана дума за нея, понеже Калоян Паргов апробира ситуацията с нея, тя доколко е ваша вече?”, попита водещата Илиана Беновска. Сергей Станишев отговори, че БСП винаги е била достатъчно широко отворена партия. Той припомни, че през 1999 г изборите са бли достатъчно успешни за БСП, тогава всъщност се апробира много широко формулата независим кандидат с подкрепа. Тогава кметът на Варна е бил като независим и кметът на Русе, и кметът на Стара Загора, много хора. „А, Михаил Мирчев и той ли беше независим?”, попита водещата Илиана Беновска. Събеседникът й отговори, че не е бил независим.  \r\n    „Добре, финално изречение. Все пак, какво е бъдещето на БСП и къде Вие ще бъдете активен?”, попита водещата Илиана Беновска. Сергей Станишев отговори, че бъдещето на БСП е бъдещето на една социалистическа партия, която е част от европейското семейство, която работи за благото на България и за това да бъде по-справедливо нашето общество. „Как ще е част от европейското семейство, като тя се противопоставя на много неща, които ПЕС, която Вие оглавявате, БСП казва не?”, попита водещата Илиана Беновска. Събеседникът й отговори, че няма как да не бъде част от европейското семейство първо, защото тя е. „Второ, аз винаги съм казвал и Вие, знаете много добре, така че защо ме питате не знам?”, добави той. „Питам Ви леко иронично. Не е към Вас иронията!”, подчерта водещата. Събеседникът й продължи: „Въпросът е друг, сред всички партии има някакви различия и нюанси, въпросът е дали искаш едно различие да превърнеш в огромен проблем, както виждам, че има тенденция от част от ръководството на БСП или казваш – да, по това се различаваме, но това, което ни обединява е много повече!”. \r\n   „Пак говорите общо, говорете конкретно, Корнелия Нинова прави ли го това  - превръща различията в огромен проблем?”, попита водещата Илиана Беновска. Сергей Станишев отговори, че вижда тази тенденция и тя е огромен проблем за БСП. „Казвал съм го публично, казвал съм също така, че който копае окопи между БСП и европейските социалисти си стреля в крака!”, подчерта той. „Като ще цитираме мисли – носи ли „маршалски жезъл” Корнелия Нинова в раницата си?”, попита водещата. Събеседникът й отговори, че всеки лидер на партия, особено голяма, потенциално носи такъв жезъл. „Добре де, ама показа ли го най-накрая, две години, вече?”, продължи водещата. Президентът на ПЕС отговори: „Засега резултатите не са такива. Въпреки че, ако си спомняте през 2017 г. аз бях човекът, който каза, че БСП трябва да обяви преди изборите, че лидерът на партията ще бъде нашият кандидат за премиер, което г-жа Нинова направи, тогава!”.  \r\n  „Да, обаче, смятате ли, че тя може да спечели, Вашите прогнози, Вие сте опитен политик?  И кога  - даже, ще задам въпроса: Корнелия Нинова може да спечели такива избори, че да стане и министър-председател?”, попита водещата Илиана Беновска. Сергей Станишев отговори, че това зависи от парламентарните избори, а те засега не са на хоризонта. Така, че всяко нещо се решава и се разглежда в конкретния контекст – кои са другите участници, кои са другите претенденти. \r\n   „Вие, какви взаимоотношения ще имате с БСП сега? Ще се помъчите ли цялата тази философия, която излагате в момента за визионерство, да я сведете до по-широк кръг от избиратели на БСП и на самото членство?”, попита водещата Илиана Беновска. Сергей Станишев отговори, че винаги се е старал първо да помагам на своята партия, независимо в какво качество. „Но имате много препречени пътеки!”, отбеляза водещата. Станишев отговори: „Аз си проправям път, то си пролича и на евроизбоирте. Имах много препречени пътеки, диги, дори. Имаше действия - много открити, брутални в някои отношения срещу мен. Добре, пробих си път заради принципа, защото не ми беше на всяка цена. Но, исках да докажа, че всъщност хората, които ме издигнаха, организациите, трябва да бъдат чути. И, че това внушение, което се правеше много съзнателно срещу мен - как партията не ме иска, просто не почива на реалност. Което се доказа от изборните резултати, но това не е, пак, самоцел. Важното е БСП да бъде партия убеждаваща хората, че работи за техния интерес и им предлага по-добро бъдеще. Затова повтарям за стотен път, може би – трябва да си подредим вътрешно нещата, така че да има обща енергия, която да излиза от БСП. Хората го усещат много ясно – дали, партията е предвидима, стабилна, дали, е консолидирана или се занимава със собствените проблеми и е разединена. Ако е така, няма да ни дадат доверие. И тази отговорност е най-вече на ръководството!”. \r\n   „Какво, ще ви закрием ли БСП? Нямате и субсидия!”, попита на края на разговора водещата Илиана Беновска. Гостът й отговори, че няма такава опасност. „Няма да ни закриете БСП, не се притеснявайте, мога да успокоя и членовете и симпатизантите на нашата партия. Това няма да се случи просто, защото България има нужда от партия като БСП!”, завърши Сергей Станишев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7-ми юли 2019 година.", "date": "2019.07.08", "title": "Сергей Станишев: На Бузлуджа сме вадили кандидатите за кметове, заради  Нинова – с не-оставка, се изхаби енергия за нищото"}
{"url": "http://www.focus-news.net/news/2019/07/08/2677979/poslanikat-na-republika-sarbiya-shte-bade-izvikan-v-mvnr.html", "text": "По разпореждане на вицепремиера и министър на външните работи Екатерина Захариева посланикът на Република Сърбия в Република България Владимир Чургус ще бъде извикан в МВнР, съобщиха от пресцентъра на  министерството . Повод за срещата е изказване на сръбския първи вицепремиер и външен министър Ивица Дачич по адрес на думи на премиера Бойко Борисов в Познан.  По време на пресконференцията на правителствените ръководители на Германия, Полша, България и Република Северна Македония Бойко Борисов бе попитан от журналист как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово. Българският премиер отговори:    \r\n„По отношение на Върховния представител – когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия Съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово.”    \r\nИменно тази реплика на Бойко Борисов предизвика остра реакция от страна на сръбския външен министър.  „Бойко, нека ти кажа едно нещо, позицията на ЕС не е, че Косово е независима държава. Ти, Бойко, трябва да уважаваш позицията на ЕС, а не да изнасяш уроци на Борел. Какво означава това безобразие? Да не кажем, че преди няколко месеца получи наш орден“ , каза Дачич пред Сръбската държавна телевизия РТС. \r\nПо време на разговора със сръбския посланик ще бъде припомнена подкрепата до момента на Република България за европейската интеграция на Република Сърбия. От българска страна ще бъде повдигнат въпросът как такива изказвания от партньорите ни в Белград се отразяват на добрите българо-сръбски отношения.    \r\nПрез почивните дни темата бе коментирана и у нас, и  в западната ни съседка. Вицепремиерът и министър на външните работи Екатерина Захариева заяви, че  изказването на Ивица Дачич е емоционално и непремерено. По думите ѝ той очевидно не е слушал премиера Борисов и отговора му в Познан, а някой му е преразказал казаното от него. Тя отбеляза, че един външен министър не бива да си позволява да се изгуби в превода и посочи, че няма да е лошо Дачич да се извини за изказването си. \r\nСамият Бойко Борисов коментира, че трябва да се вземе окончателно решение за Косово, в противен случай няма да има перспектива за целия регион. Той заподозря, че зад реакцията на сръбския външен министър стои завист за това, че с усилията си по време на европредседателството и предстоящото през 2020 г. съвместно ръководене на Берлинския процес с Република Северна Македония,  страната ни налага промени в основната ос на Балканите, която до този момент винаги е била Атина-Белград.  \r\nПървият дипломат на Белград Ивица Дачич също съобщи, че е извикал българския посланик в сръбската столица на разговор във външното министерство. „Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ“, заяви Дачич. Сръбският президент Александър Вучич изрази убеждението си, че след появилите се искри двете страни бързо ще се върнат на пътя на отличните отношения и че той сам ще се погрижи за това. Той припомни, че България признава независимостта на Косово и по този въпрос двете страни имат различия, но по всички останали въпроси има добро сътрудничество, което ще продължава да се изгражда. \r\nМеждувременно министър-председателят на Косово Рамуш Харадинай благодари на българския премиер Бойко Борисов за указаната от него подкрепа и позицията му относно правото на Косово да е част от европейското семейство.", "date": "2019.07.08", "title": "Посланикът на Република Сърбия ще бъде извикан в МВнР"}
{"url": "http://www.focus-news.net/news/2019/07/08/2678004/blagoevgrad-postanovkata-emigranti-shte-bade-predstavena-v-dramatichen-teatar-nikola-vaptsarov.html", "text": "Постановката „Емигранти“ ще бъде представена в Драматичен театър „Никола Вапцаров“-Благоевград. Това съобщи за  Радио „Фокус“-Пирин  Симона Спасова, експерт по връзки с обществеността в театъра. Постановката ще бъде представена премиерно в града от 19.00 часа.  \r\nСпасова уточни, че „Емигранти” от Славомир Мрожек представлява вълнуваща история за бягството, история, която наблюдава съдбата на емигранта отстрани. „Асен Блатечки и Калин Врачански ще влязат в ролите на интелектуалеца АА и обикновения работник ХХ. Те ще представят характерите на двамата гастарбайтери, чийто допирни точки са единствено фактът, че са чужденци в страната, в която се намират, избягали от родината, за да търсят по- добър живот“, коментира тя. Експертът посочи, че героят на Асен Блатечки е типичният емигрант - от тези, които в началото на демокрацията са имали възможност да напуснат страната. По думите й той е общ работник, избягал от родното си място, за да спечели пари, а Калин Врачански е абсолютен антипод – върховният интелектуалец, вероятно напуснал родината си по идейни причини.  \r\nНатали СТЕФАНОВА", "date": "2019.07.08", "title": "Благоевград: Постановката „Емигранти“ ще бъде представена в Драматичен театър „Никола Вапцаров“"}
{"url": "http://www.focus-news.net/news/2019/07/08/2678001/burgas-filialat-na-natsionalnata-hudozhestvena-akademiya-organizira-parva-lyatna-akademiya-za-detsa-i-uchenitsi.html", "text": "Филиалът на Националната художествена академия организира първа лятна академия за деца и ученици. Това съобщиха от пресцентъра на  Община Бургас . Програмата включва специализирани ателиета по живопис, графика, скулптура, витраж, уъркшопове, творчески експедиции, арт пикник, посещение на изложби и хепънинг. Лятната академия ще се проведе от 8 до 19 юли.", "date": "2019.07.08", "title": "Бургас: Филиалът на Националната художествена академия организира първа лятна академия за деца и ученици"}
{"url": "http://www.focus-news.net/news/2019/07/08/2678002/v-saraevo-zapochva-sreshta-na-ministrite-na-vanshnite-raboti-ot-protsesa-za-satrudnichestvo-v-yugoiztochna-evropa.html", "text": "Заместник министър-председателят и министър на външните работи Екатерина Захариева пристигна в столицата на Босна и Херцеговина, където ще участва в Срещата на министрите на външните работи на страните-членки от Процеса за сътрудничество в Югоизточна Европа (ПСЮИЕ), съобщиха от пресцентъра на  Министерство на външните работи . В Босна и Херцеговина, която е настоящият председател на Процеса, Екатерина Захариева и колегите й ще дискутират европейската интеграция и свързаността като предпоставки за устойчиво развитие на региона.  \r\nПроцесът за сътрудничество в Югоизточна Европа изпълнява ролята на форум за политически диалог за страните от региона. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.  \r\nПо инициатива на страната ни е създадено и парламентарното измерение на ПСЮИЕ, чийто Регионален секретариат е в София.  \r\nБългария е сред най-активните участници в ПСЮИЕ, като три пъти е била негов председател.  Останалите страни членки са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия, Черна гора и Косово.", "date": "2019.07.08", "title": "В Сараево започва Среща на министрите на външните работи от Процеса за сътрудничество в Югоизточна Европа"}
{"url": "http://www.focus-news.net/news/2019/07/08/2677999/borislav-zyumbyulev-borisov-e-ideyata-i-ocharovanieto-tsvetanov-beshe-organizator-i-loyalen-na-borisov.html", "text": "Борислав Зюмбюлев, главен редактор на вестник „24 часа“, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“  заяви позиции по следните теми:  \r\nПартийните субсидии \r\nИлиана Беновска покани Борислав Зюмбюлев в студиото, за да говорят за „Медиите коректив или куче-пазач на политиците“ и го попита: „ С новия регламент на партийните субсидии вярно ли е, че Борисов е решил да ликвидира опозицията, както Корнелия Нинова се изразява?“, попита Беновска, а г-н Зюмбюлев отговори, че му се вижда пресилено това. Той каза, че не е лоша идея да се субсидират партиите от бюджета, обаче една опозиция съществува дори когато е забранена, ако има идея. Водещата го попита дали иска да каже, че Нинова не носител на идеи или, че БСП вече не е носител като партия на идеи. „Корнелия Нинова е носител на някакви идеи за консервативния социализъм, което е странно съчетание, но дали тази идея е успешна или не, това е друга тема.“, заяви Борислав Зюмбюлев и поясни, че е имал предвид, че когато е била забранена опозицията по социалистическия режим, тя е съществувала. Той допълни: „Въпросът за партийната инфраструктура нещо твърде много се хиперболизира в България, не знам защо.“ Беновска попита кой го хиперболизира и допълни, че не е чувала Борисов, Каракачанов, Доган и Карадайъ да го правят. Борислав Зюмбюлев призна, че не знае защо БСП толкова се вживяват в тези субсидии, след като на референдум се е разбрало, че хората не искат субсидии. Според него другата драматизация е с даренията от т.нар. „съмнителни източници“ и попита какво пречи сега те пак да получат дарения от съмнителни източници. Водещата на помни за случая за Илия Стоилов, който е криминално проявен и е брат на народен представител на БСП – Георги Стоилов. Той е дарил законния максимум около 400 лева бил в списък със социално слаби, които са дарявали на БСП. Борислав Зюмбюлев определи това като схема за заобикаляне на сегашния закон, а Беновска заяви, че това показва, че никой не пречи и в момента да даряват съмнителни личности. Гостът определи това като нарушение на закона и въпрос на личен морал и допълни: „За да съществува позицията, тя трябва да има идеи и личности.“ Според него другата част, свързана със заплатите на секретарките е много маловажна. Беновска каза, че БСП са имали 151-152ма секретари и секретарки и персонал. След като Борислав Зюмбюлев предположи, че това е така, защото толкова са преценили, водещата отбеляза, че за толкова са имали средства и го попита колко души са те в редакцията на „24 часа“. Той сподели, че са останали малко хора.  \r\nБСП накъде след Бузлуджа? \r\nВъв връзка с думите на Сергей Станишев, който е казал в нейно интервю, че обикновено на Бузлуджа представят кандидатите за местни избори, когато има такива през годината, но сега няма да могат, защото са загубили време в ненужен конгрес и в не истинска оставка на Нинова, Беновска попита: „Накъде ще тръгне БСП след Бузлуджа?“ Борислав Зюмбюлев сподели, че не харесва тази консервативно-путинова реторика, която обзема БСП покрай Нинова. Според него някакви хора са й внушили, че българите крайно обичат Съветския съюз и са готови на всичко за него и затова Нинова е преобърнала идеологията на БСП да отговаря на тезите, които се пускат от Александър Дугин. Гостът каза, че това не е така и е очевидно, че прозападното тежнение на хората, символ на което е бил Станишев е по-силно. Той допълни, че на него му липсва една прогресивна или по-скоро прогресистка истински лява партия, която се грижи за бедните хора, а не толкова дали да се купят американски самолети. Беновска сподели, че е дарила 10 лева на БСП в тази посока за предизборна кампания, същото е направил и Александър Сиди. Тя допълни, че тези дарения са една партия, която ще се грижи за бедните хора, а не да обслужва личните интереси на нейните ръководители. Борислав Зюмбюлев не се ангажира да прави твърдения дали ще обслужва лични интереси, но заяви, че чак такъв плач за една субсидия му идва прекалено много. Според него това дори тактически-партийно е глупаво, защото Борисов е направил гениален ход със свалянето на тази субсидия, защото е станал човек, който се грижи за това да се изпълни волята на народа. В следствие на това, всички опозиционни партии, които е трябвало да атакуват него, са изпаднали в глуповато оправдание и борба за кокал.  \r\nМедиите коректив или куче-пазач на политиците \r\nПо темата „Медиите коректив или куче-пазач на политиците“, Беновска попита госта си какво ще каже за днешния форум на ГЕРБ, който е продължил точно един час, минал е „по ноти“, Борисов е бил ясен, а Цветанов не е направил фиеста. Борислав Зюмбюлев определи, че целта на този форум е да се приключи формално с оставките на Цветанов, което се е случило и на посланика Румяна Бъчварова. Той заяви, че никога не е вярвал в хипотезите, че Цветанов води структурата и има амбиции за нещо. Беновска попита защо и каза, че е свидетел как Цветанов е познавал поименно хората и на събитие в Арена Армеец ги е поздравявал. На въпрос: „Какво като ги познава?“ от Борислав Зюмбюлев, водещата отбеляза, че Борисов не ги познава така. „Борисов е идеята и очарованието. Цветанов беше организатор. Той винаги е бил лоялен на Борисов. Аз не вярвам в хипотезата, че той сега ще се обърне и ще иска да превземе партията.“, каза Борислав Зюмбюлев. Той се върна отново за хиперболизиране на партийната инфраструктура и думите на „разни многознайковци“, които са твърдели, че без Цветанов всичко ще отиде по дяволите, защото е познавал всички по име и подчерта, че Борисов е идеята и очарованието. \r\nБеновска попита дали Борисов е по-силен от преди след излизането на Цветанов или е търсещ на нов модел. Борислав Зюмбюлев смята, че те са били добър тандем, но не може да оцени дали Борисов е по-силен или по-слаб. Водещата отбеляза, че не е казала, че е по-слаб, а по-търсещ. Гостът сподели, че днес е прочел за днешния форум, че Борисов е издигнал нов-стар лозунг „Справедливост“, което го връща към ранния му период в първите години на създаването на ГЕРБ. Борислав Зюмбюлев не можа да отговори дали това е добре или зле и очерта различните периоди, през които е минавал Борисов – справедлив, когато „ние ги хващаме, те ги пускат“; Бойко Борисов – строителя; Бойко Борисов – международника, а сега има връщане към тези периоди. Гостът заяви, че това вади зъбите на опозицията, която се е опитала да докаже, че много се краде и пътищата не стават за нищо. Така завърши разговорът между Борислав Зюмбюлев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7 юли 2018 година.", "date": "2019.07.08", "title": "Борислав Зюмбюлев: Борисов е идеята и очарованието, Цветанов беше организатор и лоялен на Борисов"}
{"url": "http://www.focus-news.net/news/2019/07/08/2678005/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята  е от 17.00 часа.  \r\nНикола ПЕТКОВ", "date": "2019.07.08", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/07/08/2677978/ana-mpa-shest-partii-vlizat-v-gratskiya-parlament-nova-demokratsiya-ima-absolyutno-mnozinstvo.html", "text": "\"Нова демокрация\" спечели убедителна победа на предсрочните парламентарни избори в Гърция. С гласовете на 39,78% от избирателите партията на Кириакос Мицотакис ще успее да формира правителство на мнозинството, предава държавната информационна агенция  ANA-MPA . \r\nВъз основа на резултатите от общите избори в Гърция, след преброяването на 90,85 процента от гласовете, става ясно, че общо шест партии ще влязат в парламента. \"Златна зора\" излиза от законодателния орган в Атина. Съответните гласове в проценти и местата в парламента на всяка от партиите са следните: \r\n\"Нова демокрация\" - 39,78% и 158 места \r\nСИРИЗА - 31,56% и 86 места \r\n\"Движение за промяна\" (КИНАЛ) - 7.97% и 22 места \r\nКомунистическа партия на Гърция  - 5.34% и 15 места \r\n\"Гръцко решение\" - 3.74% и 10 места \r\nДиЕМ25 - 3,47% и 9 места Тереза Герова", "date": "2019.07.08", "title": "ANA-MPA: Шест партии влизат в гръцкия парламент, \"Нова демокрация\" има абсолютно мнозинство"}
{"url": "http://www.focus-news.net/news/2019/07/08/2678000/n-pr-anatoliy-makarov-politicheskiyat-dialog-mezhdu-rusiya-i-balgariya-nay-nakraya-poluchi-ustoychiva-dinamika.html", "text": "Политическият диалог между Русия и България най-накрая получи устойчива динамика. Това каза посланикът на Руската федерация в България Анатолий Макаров в интервю за  агенциите „Фокус“ и ТАСС  по случай 140 години от установяване на дипломатическите отношения между България и Русия. Според него двете страни напоследък са успели да сложат край на продължилата 10 години пауза в контактите на най-високо равнище: през март руският министър-председател Дмитрий Медведев беше на официално посещение в София, а президентът Румен  Радев, министър-председателят Бойко Борисов и председателят на Народното събрание Цвета Караянчева посетиха Русия в рамките на година и половина. Посланикът допълни, че редовно се провеждат срещи на парламентарните групи за приятелство, българските делегации участват в организирани в Русия форуми и в икономическата област също се наблюдава положителна тенденция с възстановяването на  нормалния режим на работа на Междуправителствената комисия за икономическо и научно-техническо сътрудничество, чието следващо заседание е в подготовка за септември. „Ренесансът и на междурегионалното сътрудничество е ясно видим - през последните две години руско-българският форум за побратимени градове вече се проведе три пъти. Кметовете на градовете и селата общуват помежду си, намират общи теми, подписват нови споразумения за сътрудничество. Това е стимул за обмена на творчески екипи, културни, спортни и бизнес делегации. Между другото, през септември се планира да се състои във Варна и Бургас фестивал „Седмица на Северен Кавказ” – на него ще се проведе предприемачески форум, изложба на народни занаяти и концерти на национални ансамбли. Като цяло културната сфера традиционно се характеризира с голям брой събития, които се провеждат не само в София, но и в цялата страна. През април, например, известният руски изпълнител Григорий Лепс свири тук, през юни Кубанският казашки хор и Филип Киркоров направиха турнета в редица български градове. Посетих някои концерти и видях топлината на българската публика към нашите артисти. Съществуват добри перспективи за засилване на сътрудничеството между музеите. В края на май се откри изложбата „Мечът на хан Кубрат. Дните на Ермитажа в София“, в която бяха представени два много ценни експоната – мечът и пръстенът на хан Кубрат, когото нашите български приятели особено почитат. Динамично се развиват връзките в областта на спорта. Миналата година министърът на спорта на Русия Павел Колобков посети България, като тази година работим за организация на визита на неговия български колега Красен Кралев в Русия. Според мен потенциалът в тази област на сътрудничество далеч не е изчерпан и ще продължим да увеличаваме взаимодействието както чрез междуведомствената комуникация, така и на ниво контакти между експерти и спортисти“, каза посланикът на Русия в България.  \r\nАнатолий Макаров уточни, че резултатите от туристическия сезон ще бъдат обобщени на по-късен етап. Той изрази надежда преговорите за енергийните проекти да продължат и да бъде завършена в интерес на двете страни започналата по тях работа. Според него между двете държави най-важното е да се поддържа дух на конструктивно сътрудничество, като се вземат предвид националните интереси и взаимното уважение, а Русия е отворена за задълбочаване и разширяване на многостранното сътрудничество с България. \r\nЦоня СЪБЧЕВА Пълния текст на интервюто четете по-късно в „Мнение”", "date": "2019.07.08", "title": "Н. Пр. Анатолий Макаров: Политическият диалог между Русия и България най-накрая получи устойчива динамика"}
{"url": "http://www.focus-news.net/news/2019/07/08/2678008/burgas-blagotvoritelna-izlozhba-bazar-na-detsata-ot-tsentar-za-obshtestvena-podkrepa-tsvetnitsa-bade-predstavena-v-galeriya-atelie-r.html", "text": "Галерия „Ателие R“ в Бургас представя благотворителна изложба-базар, на която ще бъдат показани творби на децата от Център за обществена подкрепа „Цветница“ от град Малко Търново. Това съобщиха от пресцентъра на  Община Бургас . Ръководител на малките творци е Мария Демиева. Изложбата ще бъде открита от 18.30 часа. \r\nПроизведенията на децата от социалното заведение ще бъдат представени сред картините на големия български художник Вълчан Петров, който гостува със своя експозиция в галерия „Ателие R“ до 14 юли. \r\nДецата от Център за обществена подкрепа „Цветница“ са включили в изложбата – базар рисунки и сувенири от вълна. Идеята е чрез продажбата им да се съберат средства за творчески лагер на малчуганите.", "date": "2019.07.08", "title": "Бургас: Благотворителна изложба-базар на децата от Център за обществена подкрепа „Цветница“ бъде представена в галерия „Ателие R“"}
{"url": "http://www.focus-news.net/news/2019/07/08/2678009/stara-zagora-zapochva-priemat-na-dokumenti-za-sadebni-zasedateli-za-rayonniya-sad.html", "text": "Общински съвет - Стара Загора открива процедура за определяне на 48 съдебни заседатели за Районен съд, като най-малко 10% от тях трябва да са с квалификация в областта на педагогиката, психологията и социалните дейности. Това съобщиха от пресцентъра на  Община Стара Загора . \r\nОт 8 юли до 8 август всеки работен ден от 9.00 до 16.30 часа кандидатите могат да подават документи в деловодството на Община Стара Загора.   \r\nЗа съдебен заседател може да бъде избран дееспособен български гражданин, който е на възраст от 21 до 68 години и има настоящ адрес в общината, която попада в рамките на съдебния район на съда, за който кандидатства, както и завършено най-малко средно образование.  \r\nКандидатите не трябва да са осъждани за умишлено престъпление, независимо от реабилитацията, както и да не страдат от психически заболявания.  \r\nНе се допускат лица, които са съдебни заседатели в друг съд, общински съветници от съдебния район, работещи в съд, прокуратура, следствени органи и МВР или в системата за национална сигурност, намиращи се в съдебния район, както и участници в ръководства на политическа партия, коалиция или организация с политически цели.  \r\nВсички необходими документи са достъпни в сайта на Община Стара Загора, в секция \"Обявления на Общински съвет\" -  .", "date": "2019.07.08", "title": "Стара Загора: Започва приемът на документи за съдебни заседатели за Районния съд"}
{"url": "http://www.focus-news.net/news/2019/07/08/2678010/burgas-normalen-e-trafikat-v-oblastta.html", "text": "Нормален е трафикът в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са сухи и нормално проходими. \r\nТрафикът в областния център също е спокоен. Нормално е движението по централните булеварди „Стефан Стамболов“, „Демокрация“ и „Тодор Александров“. По-интензивно е движението и по бул. „Захари Стоянов“ в ж. к. „Меден Рудник“, заради ремонта на булеварда и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.07.08", "title": "Бургас: Нормален е трафикът в областта"}
{"url": "http://www.focus-news.net/news/2019/07/08/2677993/to-vima-kiriakos-mitsotakis-e-gotov-da-obyavi-noviya-kabinet.html", "text": "Председателят на \"Нова Демокрация\" (НД) Кириакос Мицотакис има готовност да представи новия кабинет в Атина, след като партията му спечели убедителна победа на предсрочните парламентарни избори в южната ни съседка, съобщава електронното издание на гръцки ежедневник  To Vima , като припомня, че държавният глава на страната Прокопис Павлопулос ще му връчи мандат за съставяне на правителството в рамките на деня.  \r\nОще преди гласуването Мицотакис обяви, че е избрал кабинета си, но не се изключват промени в последния момент. \r\nДо този момент бе обявено, че министърът на финансите в сянка Христос Стайкурас ще бъде назначен за върха на кабинета. Говори се, че Стелиос Петцас ще бъде заместник-министър на финансите, но информацията все още не е потвърдена. \r\nНикос Дендиас и вицепредседателят на НД Костис Хацидакис са кандидати за поста на външен министър. Кириакос Пиеракакис, лявоцентристката фигура, е готвен за поста министър на дигиталната политика. \r\nНики Керамеос е обявен за следващия министър на образованието. \r\nМинистърът на правосъдието в сянка Никос Панайотопулос е определен за министър на правосъдието -ресор, на което Мицотакис постави особен акцент, като обвини правителството на СИРИЗА, че използва съдебната система, за да укрепи политическите си позиции и да навреди на опонентите си. \r\nВицепредседателят на НД Костис Хацидакис ще бъде следващият министър на околната среда и енергетиката, който ще трябва да разреши големите проблеми, свързани с публичната енергийна корпорация. \r\nГлавният политически стратег на Мицотакис - Такис ​​Теодорикакос, на който до голяма степен се дължи триумфа на НД, се смята за следващия министър на вътрешните работи. Възможно е той да поеме и ключовото Министерство на административната реформа. \r\nВсе още не е ясно кой ще бъде назначен като следващ министър на отбраната, особено важен пост, като се имат предвид предизвикателствата, свързани с Турция по отношение на суверенитета на Кипър в неговата изключителна икономическа зона, както и тези, свързани със суверенитета на Гърция в Егейско море. \r\nМакар че Василис Кикилиас беше споменат като кандидат, е възможно да бъде издигната бивша военна фигура за поста. \r\nОчаква се вторият вицепредседател на НД Адонис Георгиадис да поеме решаващото Министерство на развитието, а бившият министър на труда Никос Вроцис се очаква да се върне на старата си длъжност. \r\nОстаналите министерства ще бъдат попълнени, както следва: \r\nМинистерство на здравеопазването: Костас Циарас \r\nМинистерство на инфраструктурата и транспорта: Костас Ахил Караманлис \r\nМинистерство на морския транспорт: Милтиадис Варвициотис или Янис Плакиотакис \r\nМинистерство на туризма: Олга Кефалояни Тереза Герова", "date": "2019.07.08", "title": "To Vima: Кириакос Мицотакис е готов да обяви новия кабинет"}
{"url": "http://www.focus-news.net/news/2019/07/08/2678016/kyustendil-chastichni-remonti-na-asfaltovata-nastilka-se-izvarshvat-po-patya-kyustendil-gkpp-oltomantsi.html", "text": "Частични ремонти на асфалтовата настилка се извършват по пътя Кюстендил – ГКПП – „Олтоманци”.Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите трябва да се движат в свободната лента, съобразно създадената организация в участъците в ремонт. Срокът е до 8 юли. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.07.08", "title": "Кюстендил: Частични ремонти на асфалтовата настилка се извършват по пътя Кюстендил – ГКПП – „Олтоманци”"}
{"url": "http://www.focus-news.net/news/2019/07/08/2678013/danas-sarbiya-loshoto-vreme-zastigna-i-sarbiya-v-novi-sad-padna-gradushka-s-razmerite-na-leshnik.html", "text": "Лошото време, което удари Хърватия в предходните дни, застигна и Сърбия. В столицата на Войводина - Нови Сад, се изви гръмотевична буря, придружена със силен вятър и градушка с размерите на лешник, съобщава електронното издание на белградския ежедневник  Danas . \r\nЛошото време доведе до изкореняване на дървета и съответно - до проблеми в трафика. От Фрушка гора са изстреляни ракети срещу градушка, които вероятно са разбили облака, така че в района не са регистрирани големи щети в резултат на бурята. На места обаче е било прекъснато електричеството, главно заради паднали дървета върху жиците.  \r\nПрипомня се, че в района на Нови Сад се провежда фестивала \"Екзит\", на който присъстват хиляди хора от различни краища на света. Уверява се, че лошото време не е поставило под заплаха продължаването на събитието.  Тереза Герова", "date": "2019.07.08", "title": "Danas (Сърбия): Лошото време застигна и Сърбия: В Нови Сад падна градушка с размерите на лешник"}
{"url": "http://www.focus-news.net/news/2019/07/08/2678014/d-r-bobi-bobev-bivsh-poslanik-na-balgariya-v-albaniya-i-kosovo-izostreniyat-ton-mezhdu-sofiya-i-belgrad-nyama-da-dovede-do-uslozhnenie-mezhdu-dvete-strani.html", "text": "Изостреният тон между София и Белград няма да доведе до усложнение между двете страни. Това каза в интервю за сутрешния блок „Добро утро, България“ на  Радио „Фокус“  бившият посланик на България в Албания и Косово д-р Боби Бобев. По думите му реакцията на сръбския първи вицепремиер и външен министър Ивица Дачич беше прекомерна и недостатъчно премерена. Той отбеляза, че понякога подобни изказвания са повод за дипломатическо напрежение. „По начало в такива ситуации най-добре е да се търсят корените, причините за дадено поведение. Реакцията на сръбския вицепремиер и външен министър Ивица Дачич дойде по повод изказване на нашия премиер на зададен журналистически въпрос след срещата в Познан. Правилни са тълкованията от българска страна, че тонът беше непремерен, че нямаше нужда от подобни изявления, след като в изказването на министър – председателя Бойко Борисов беше ясно изказана позицията на България. А тя е, че интеграцията на държавите от Западните Балкани е приоритетна цел на българската външна политика, за която се полагат необходимите усилия. Самата Сърбия много добре знае, че България е на позицията, че всички държави от Западните Балкани трябва да бъдат интегрирани в ЕС в някакво бъдещо време, след като изпълнят изискванията. От тази гледна точка реакцията на Ивица Дачич беше, както каза и българският външен министър, прекомерна и недостатъчно премерена. Понякога такива изказвания носят повод за дипломатическо напрежение“, обясни той. Д-р Боби Бобев изрази увереност, че от двете страни ще бъдат положени усилия този конфликт да бъде добронамерено потушен. Няма поводи за притеснение, че постът на новия върховен представител на ЕС по външната политика и сигурността се поема от страна, непризнала независимостта на Косово, коментира още бившият посланик и добави, че няма друг път освен разговори за присъствието на Косово в международния живот.  \r\nВиктория МЕСРОБОВИЧ-КУВЕНДЖИЕВА", "date": "2019.07.08", "title": "Д-р Боби Бобев, бивш посланик на България в Албания и Косово: Изостреният тон между София и Белград няма да доведе до усложнение между двете страни"}
{"url": "http://www.focus-news.net/news/2019/07/08/2678015/shumen-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Шумен, предаде репортер на  Радио „Фокус“- Шумен . Камера за контрол на скоростта има по главния път за Варна, в близост до бензиностанцията на 7 км.  Пътните настилки са сухи, видимостта е нормална. Ришки проход е отворен, Върбишки проход е затворен за всички пътни превозни средства. В сила е забраната за движение на товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2019.07.08", "title": "Шумен: С нормална интензивност е трафикът по пътищата в областта"}
{"url": "http://www.focus-news.net/news/2019/07/08/2678018/pazardzhik-v-planinskata-chast-na-oblastta-sa-vavedeni-ogranicheniya-po-nyakoi-patishta-zaradi-remonti.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи.  Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци.  Ремонт тече и по отсечката Оборище-Панагюрище, движението се регулира с пътни знаци. Движението по пътя  Батак–Картела се осъществява в една лента от 165 км до 175 км, чрез поетапно затваряне на лява и дясна ленти за движение, поради ремонт на асфалтовата настилка. Движението е сигнализирано с пътни знаци. Трафикът по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.08", "title": "Пазарджик: В планинската част на областта са въведени ограничения по някои пътища заради ремонти"}
{"url": "http://www.focus-news.net/news/2019/07/08/2678019/plovdiv-opasnost-ot-padashti-kamani-ima-po-napravleniyata-krichim-stamboliyski-bachkovo-narechenski-bani-i-yugovsko-hanche-yugovo-laki-zdravets.html", "text": "Натоварено е движението по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. По-интензивен трафик се отчита също по пътищата Пловдив-Асеновград-Смолян и Пловдив-Пазарджик. Пътните настилки на територията на областта са сухи и нормално проходими. До 12 юли ще се извършват ремонтни дейности на мостовото съоръжение по пътя Карлово-Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот, в посока София. Движението в участъка се извършва в една лента. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление.", "date": "2019.07.08", "title": "Пловдив: Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец"}
{"url": "http://www.focus-news.net/news/2019/07/08/2678020/pregled-na-osnovnite-temi-v-burgaskiya-pechat.html", "text": "„Трупове на крави изплуваха на плажовете в Обзор и Ахтопол“ е водещото заглавие от първата страница на вестник  „Черноморски фар„ . Предполага се, че са от румънски кораб. Четири сигнала са постъпили в местната дирекция на Агенцията по безопасност на храните, пише още вестникът. „Обновеният културен дом на НХК ще носи същото име“ е друго заглавие от страниците на вестника. Ще има вътрешна пасарелка, ново арт пространство и още един етаж със зали, пояснява материалът. „Кучета, бойни умения и арсенал показа бургаската полиция“ е още едно заглавие от страниците на ежедневника. Демонстрациите на бургаската полиция по повод професионалния празник на МВР се превърнаха в истинска атракция за хилядите бургазлии, дошли да наблюдават екшъна пред Пантеона, уточнява статията. „Законови промени ядосаха собственици на кучета“ е темата на деня в днешния брой на „Черноморски фар“. Нови законови промени в Закона за ветеринарно – медицинската помощ бяха посрещнати с масово недоволство сред собствениците на кучета. Входираните от група народни представители изменения в текстовете минаха първо четене, но родиха много въпросителни. Хората подскочиха най-вече за намордниците, които стават задължителни за агресивните кучета, пише още вестникът.", "date": "2019.07.08", "title": "Преглед на основните теми в бургаския печат"}
{"url": "http://www.focus-news.net/news/2019/07/08/2678017/n-pr-anatoliy-makarov-v-rusko-balgarskite-otnosheniya-nay-vazhnoto-e-da-se-poddarzha-duh-na-konstruktivno-satrudnichestvo-kato-se-vzemat-predvid-natsionalnite-interesi-i-vzaimnoto-uvazhenie.html", "text": "В руско-българските отношения най-важното е да се поддържа дух на конструктивно сътрудничество, като се вземат предвид националните интереси и взаимното уважение. Това каза посланикът на Руската федерация в България Анатолий Макаров в интервю за  агенциите „Фокус“ и ТАСС  по случай 140 години от установяване на дипломатическите отношения между България и Русия. „Отворени сме за задълбочаване и разширяване на многостранното сътрудничество с България – радвам се, че напоследък същият подход се наблюдава все повече и повече и от българска страна. А за да се постигнат конкретни резултати, е необходима политическа воля, готовност и желание да се положат необходимите усилия и да се предприемат практически стъпки. Всички възникващи въпроси е много по-лесно и по-ползотворно да решаваме чрез конструктивен диалог, без да премълчаваме възможните проблеми, но и без да създаваме нови от нищо“, каза посланик Макаров. \r\nТой допълни, че двете страни посрещат в добра форма 140-те години от дипломатическите отношения, затова и тържествата по юбилея са толкова мащабни. Посланик Анатолий Макаров съобщи, че празничните събития ще завършат с визита на министъра на външните работи на България Екатерина Захариева в Москва. \r\nЦоня СЪБЧЕВА Пълния текст на интервюто четете по-късно в „Мнение”", "date": "2019.07.08", "title": "Н. Пр. Анатолий Макаров: В руско-българските отношения най-важното е да се поддържа дух на конструктивно сътрудничество, като се вземат предвид националните интереси и взаимното уважение"}
{"url": "http://www.focus-news.net/news/2019/07/08/2678021/sport-konmebol-zaplashva-mesi-s-tezhko-nakazanie.html", "text": "Капитанът на Аржентина Лионел Меси е заплашен от изключително сурово наказание. След загубата от Бразилия на полуфиналите на Копа Америка той нападна остро КОНМЕБОЛ и няколко пъти заяви, че турнирът страда от корупция и това е основната причина за отпадането на аржентинците. След мача за третото място срещу Чили, в който получи червен картон, Меси също се оплака от съдийството и заяви, че най-вероятно предишните коментари са повлияли за изгонването му. \r\nВ правилника на КОНМЕБОЛ е упоменато, че всяка форма на обида към организацията може да доведе до лишаване от права на съответния футболист за срок до две години. Ако Меси бъде санкциониран,  той няма да може да играе в квалификациите за Мондиал 2022 и в следващата Копа Америка през 2020-а, която ще се проведе в Аржентина и Колумбия.", "date": "2019.07.08", "title": "Спорт: КОНМЕБОЛ заплашва Меси с тежко наказание"}
{"url": "http://www.focus-news.net/news/2019/07/08/2678023/shumen-edna-katastrofa-e-registrirana-na-teritoriyata-na-oblastta.html", "text": "Една катастрофа е регистрирана на територията на област Шумен през изминалото денонощие. Това съобщи за  Радио „Фокус“- Шумен  Ася Йорданова, говорител на ОД на МВР. При автопроизшествието са допуснати само материални щети. За различни нарушения полицейските служители са съставили 19 акта, глобите с фиш са 37. \r\nИвелина ИВАНОВА", "date": "2019.07.08", "title": "Шумен: Eдна катастрофа е регистрирана на територията на областта"}
{"url": "http://www.focus-news.net/news/2019/07/08/2678011/zamestnik-ministarat-na-zemedelieto-yanko-ivanov-5-sela-sa-zasegnati-ot-afrikanskata-chuma.html", "text": "5 села са засегнатите села от огнище на африканска чума, засегнатите животни са 51. Това е едно от най-значимите заболявания, което може да донесе значителни щети на България. Това заяви заместник-министърът на земеделието доц. д-р Янко Иванов в интервю за предаването на  БНТ  „Сутрешен блок“. „В Североизточна България има 600 000 индустриално отглеждани прасета. Сега е летен сезон, има активна туристическа и селскостопанска дейност и рискът многократно се увеличава“, коментира доц. Янко Иванов. Той увери, че обезщетение по закон ще получат само тези, които са регистрирани по надлежния ред. Обсъжда се как да бъдат подпомогнати все пак финансово хората, претърпели загуби. Ще намерим начин да ги компенсираме, но може би не всички, каза заместник-министърът и уточни, че тези, които са действали безразсъдно, няма да бъдат компенсирани, каза още заместник-министърът. \r\nДнес предстои съвещание с областните управители от Северна България и всички, които имат отношение по въпроса.", "date": "2019.07.08", "title": "Заместник-министърът на земеделието Янко Иванов: 5 села са засегнати от африканската чума"}
{"url": "http://www.focus-news.net/news/2019/07/08/2678025/tsveta-karayancheva-predsedatel-na-ns-nominatsiyata-i-uchastieto-mi-v-izpalnitelnata-komisiya-na-gerb-e-priznanie-kam-vsichki-moi-kolegi-ot-oblast-kardzhali.html", "text": "Номинацията и участието ми в Изпълнителната комисия на ГЕРБ е призвание към всички мои колеги от област Кърджали. Това каза Цвета Караянчева – председател на Народното събрание, в предаването „Здравей, България“ по  Нова телевизия .  „За мен е много важно тази номинация и участието ми в изпълнителната комисия, защото това е признание не само към мен, но и към моите колеги от област Кърджали, защото аз освен председател на НС и сега член на Изпълнителната комисия, съм и областен координатор и това е признание към избирателния регион, но и отношение към смесените региони, защото в момента и г-н Тодоров, който влиза в Изпълнителна комисия, също е в такъв регион“, каза Караянчева. \r\nДрамите, които се очакваха да се случат на Конгреса на ГЕРБ, не се получиха, затова трябва да гледаме напред, добави още Караянчева, по повод на отстраняването на Цветан Цветанов от всички ръководни постове в партията. „Това, което вчера показа Конгресът – отношението на Цветанов и това, което премиерът каза, че партията е над всичко, мисля, че се потвърди.  Драмите, които се очакваха да се случат не се получиха, затова трябва да гледаме напред. Изпълнителната комисия ще бъде колективен орган и тя ще взема решения. Етичната комисия, която ще се формира в сряда, защото тогава ще се съберем, за да обсъдим, ще бъде много важна, за да можем да преценяваме законовата и моралната страна на нещата”, каза още тя. \r\nПо повод на оттеглянето на Цветанов от всички ръководни постове в партията, Караянчева коментира: „Член на ГЕРБ може да бъде всеки, който споделя принципите и идеите на партията. За мен темата с Цветан Цветанов беше приключена вчера, след като оставката беше гласувана с болшинство и трябва да гледаме напред”.", "date": "2019.07.08", "title": "Цвета Караянчева, председател на НС: Номинацията и участието ми в Изпълнителната комисия на ГЕРБ е признание към всички мои колеги от област Кърджали"}
{"url": "http://www.focus-news.net/news/2019/07/08/2678027/blagoevgrad-v-grada-zapochva-kampaniya-za-sabirane-na-opasni-otpadatsi-ot-domakinstvata.html", "text": "В града стартира кампания за събиране на опасни отпадъци от домакинствата. Това каза за  Радио „Фокус“-Пирин   Велизар Еремиев, експерт „Връзки с обществеността“ към Община Благоевград. Той уточни, че днес и утре се организира мобилното извозване на отпадъци от няколко пункта в града, като днес от 10:00 до 12:30 часа отпадъците ще се приемат на паркинга на улица „Скаптопара“ 1, а след това от 13:00 до 16:00 часа кампанията ще продължи в квартал „Грамада“. Еремиев допълни, че утре от 10:00 до 12:30 часа отпадъци ще бъдат приемани на паркинга на улица „Свобода“ и улица „Симеон Радев“, а след това от 13:00 до 16:00 часа отпадъци могат да бъдат предавани в квартал „Струмско“, при уширението на улица „Битоля“. По думите му чрез реализирането на тази кампания се цели жителите на община Благоевград бъдат улеснени, а околната среда да бъде защитена от вредното влияние на опасните отпадъци. Велизар Еремиев подчерта, че безплатно ще се приемат живак и живаксъдържащи уреди, лакове и бояджийски материали, домакински препарати и химикали, мастила и замърсени опаковки, както и фармацевтични продукти с изтекъл срок на годност. \r\nНатали СТЕФАНОВА", "date": "2019.07.08", "title": "Благоевград: В града започва кампания за събиране на опасни отпадъци от домакинствата"}
{"url": "http://www.focus-news.net/news/2019/07/08/2678029/silistra-sas-17-sm-se-e-ponizhilo-nivoto-na-reka-dunav-za-denonoshtieto.html", "text": "Със 17 см се е понижило нивото на река Дунав за изминалото денонощие. Това сочат данните на сайта на  ИАППД- Русе . Водният стоеж е 330 см. При Русе е отчетен спад с 22 см като нивото е 279 см. При Тутракан водният стоеж е 351 см. Прогнозата за 10 юли е за ново понижение на речното ниво- при Русе със 192 см, очаквано ниво- 87 см, а при Силистра понижение със 75 см до ниво 255 см.", "date": "2019.07.08", "title": "Силистра: Със 17 см се е понижило нивото на река Дунав за денонощието"}
{"url": "http://www.focus-news.net/news/2019/07/08/2678026/mvr-dvama-dushi-sa-zaginali-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 20 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 16 леки катастрофи, при които няма пострадали или загинали.  \r\nПри сравнение с реалните данни за загиналите през същия период на 2018 г. се отчита един повече загинал участник в движението по пътищата през 2019 г.", "date": "2019.07.08", "title": "МВР: Двама души са загинали, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2019/07/08/2678024/dobrich-do-9-yuli-tryabva-da-se-provedat-zasedaniya-na-obshtinskite-epizootichni-komisii-v-oblastta-vav-vrazka-s-nov-sluchay-na-afrikanska-chuma-po-svinete-u-nas.html", "text": "До 9 юли трябва да се проведат заседания на общинските епизоотични комисии, според решение на Областната епизоотична комисия в Добрич във връзка с регистриран нов случай на африканска чума по свинете у нас - в никополското село Жернов, област Плевен. Това съобщиха от Областна администрация – Добрич. Областната епизоотична комисия е излязла с решение също общините Тервел и град Добрич да определят и посочат терени за загробване на животни при възникване на огнище на болестта и да продължи спазването на мерките за биосигурност в обектите, отглеждащи свине. На територията на двата контролно-пропускателни пункта с Румъния – Кардам и Дуранкулак продължава дезинфекцията на МПС-та, като зареждането с препарат на ваните ще се прави вече четири пъти седмично. Д-р Борислав Каменов, директор на Областната дирекция по безопасност  на храните (ОДБХ) в Добрич, е препоръчал стопаните да съхраняват 60 дни слама или сено преди да ги ползват за постелка на животните. По информация на д-р Каменов ОДБХ -Добрич още от 3 юли е предупредила всички обекти на своята територия да не се допуска движение на прасета без документи. От 1 юли съвместно с представител на Изпълнителната агенция по горите от столицата е извършен обход на оградата по протежение на границата с Румъния – от село Кайнарджа, област Силистра, до село Дуранкулак, област Добрич. Установено е, че навсякъде оградата е в добро състояние и няма пробиви. Единствено в близост до крушарското село Лозница в ниска част има образуван нанос. Огледът не е установил по контролно-следовата полоса на румънска територия следи от диви прасета. Днес в Министерство на земеделието храните и горите ще се проведе работна среща във връзка с усложнената епизоотична обстановка. В работната среща ще участват заместник областните управители на Добрич Живко Желязков и Красимир Николов.", "date": "2019.07.08", "title": "Добрич: До 9 юли трябва да се проведат заседания на общинските епизоотични комисии в областта във връзка с нов случай на африканска чума по свинете у нас"}
{"url": "http://www.focus-news.net/news/2019/07/08/2678006/vecher-makedoniya-izvanredni-merki-v-tirana-postavyat-bodliva-tel-pred-sgradata-na-pravitelstvoto-parlamenta-i-mvr.html", "text": "Властите в Тирана предприемат извънредни мерки за сигурност преди десетия национален протест на обединената опозиция, водена от Демократическата партия на Лулзим Баша, съобщава електронното издание на македонския вестник   \"Вечер\" . \r\nУточнява се, че пред сградата на парламента, правителството и Министерството на вътрешните работи са поставени огради с бодлива тел. Входната врата на сградата на кабинета в Тирана е била заменена с метална. Монтирани са и големи прожектори, които да осветяват местата, където ще бъдат разположени полицейските кордони. Протестът ще бъде записван от камери с висока резолюция. \r\nДва часа преди началото на протеста, насрочен за 20:00 часа местно време (21:00 часа българско време), ще бъдат разположени полицейски сили. Общо 1300 до 1500 полицейски служители ще бъдат ангажирани за гарантиране на реда по време на демонстрациите, както и такива от звената за бързо реагиране и членове на Националната гвардия. \r\nКакто обикновено, ще бъдат разположени линейки и противопожарни превозни средства, както и водни оръдия, в случай че възникне нужда от използването им.  \r\nСлед призива на лидера на Демократическата партия Лулзим Баша, и почетният председател на партията Сали Бериша се изяви, като обяви „гигантско цунами“ на народа срещу премиера Еди Рама. Тереза Герова", "date": "2019.07.08", "title": "\"Вечер\" (Македония): Извънредни мерки в Тирана: Поставят бодлива тел пред сградата на правителството, парламента и МВР"}
{"url": "http://www.focus-news.net/news/2019/07/08/2678007/daniela-daritkova-gerb-otstranyavaneto-na-tsvetanov-ot-rakovodnite-postove-v-partiyata-e-s-prevantiven-harakter.html", "text": "Отстраняването на Цветан Цветанов от ръководните позиции в ГЕРБ е превантивна мярка срещу действия на политици, които могат да засегнат имиджа на партията. Това заяви председателят на ПГ на ГЕРБ Даниела Дариткова в интервю за предаването на  бТВ  „Тази сутрин”. „Много е важно ГЕРБ да има здрави морални устои, защото това гарантира дълъг живот на партията. За съжаление имаше примери, които налагаха последващи действия. При нас действието е едно – политическа отговорност се носи с оставки. Това е нещо, което ни отличава от нашите политически опоненти”, каза Дариткова. \r\nПредседателят на ПГ на ГЕРБ заяви, че създаването на Комисия по етика към партията също е с превантивен характер. По думите на Дариткова, с действията си премиерът Бойко Борисов взима мерки ГЕРБ да не се превърне в „лъскава партия на номенклатурата”. „Един от ангажиментите ни ще бъде формирането на етична комисия, която да разглежда всички жалби и проблеми, които съществуват в различните партийни структури. Превенцията е винаги по-добра, отколкото последващата терапия. Членовете на тази комисия трябва да бъдат избрани с мисълта за това да бъдат отговорни хора с достатъчно компетентности, затова все още не сме оповестили техните имена”, посочи шефът на парламентарната група. \r\nДаниела Дариткова уточни, че в сряда ще бъдат решени всички неизвестни около Комисията по етика. Тя каза още, че досега не е имало сигнали до партията срещу Цветан Цветанов и че делегатите, които са гласували срещу освобождаването му – няма да бъдат разследвани. \r\n„Ние сме демократична партия, в която всеки може да изразява своето мнение. Нормално е след толкова години г-н Цветанов да има твърди привърженици в ГЕРБ, които смятат, че неговото оттегляне ще навреди на партията”, заяви Дариткова. \r\nПредседателят на ПГ на ГЕРБ заяви, че членският внос в партията ще се повиши, след като бяха намалени партийните субсидии. По думите ѝ ще има прогресивна скала, по която ще се определя. Най- нисък ще бъде за пенсионери и учащи се, а ще се увеличава за представители на местната и изпълнителната власт.", "date": "2019.07.08", "title": "Даниела Дариткова, ГЕРБ: Отстраняването на Цветанов от ръководните постове в партията е с превантивен характер"}
{"url": "http://www.focus-news.net/news/2019/07/08/2678030/sliven-trafikat-po-patishtata-v-oblastta-e-intenziven-no-bez-zadrastvaniya.html", "text": "Трафикът по пътищата в областта е интензивен, но без задръствания.Пътните настилки в Сливенска област   са сухи и нормално проходими,  съобщиха от  Областно пътно управление . Трафикът е интензивен, но без задръствания.Няма въведени ограничения  по  пътищата. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.07.08", "title": "Сливен: Трафикът по пътищата в областта е интензивен, но без задръствания"}
{"url": "http://www.focus-news.net/news/2019/07/08/2678031/daniel-smilov-politolog-zhertvata-s-tsvetan-tsvetanov-beshe-neobhodima-za-novoto-nachalo-koeto-gerb-zadade.html", "text": "Жертвата с отстраняването на Цветан Цветанов от ръководните постове беше необходима за новото начало, което ГЕРБ зададе и за опита за преизмисляне на партията. Това каза в сутрешния блок „Добро утро, България“ на  Радио „Фокус“  политологът Даниел Смилов. По думите му след скандала с имотите на властта лидерът Бойко Борисов даде възможност за опрощение на бившия втори в партията, но това така и не се случи. Във връзка с тежкия вот, който предстои наесен, премиерът успя да разпознае обществените нагласи по темата, добави още той.  „За местните избори изглежда, че ще видим по места кампании срещу кметове на ГЕРБ, местни партийни организации и от тази гледна точка отстраняването на Цветанов сега също е удобно за Борисов. Вината за такива проблеми, които от една страна са неизбежни, но от друга страна ще се появят в предизборната кампания, вината за тях ще бъде прехвърлена на Цветанов. Ще може да се каже, че това са остатъчни проблеми от един минал период“, обясни той. Въпреки опитите за ново начало ГЕРБ е партия, която през последните 10 години е на власт и има своето проблематично наследство, с което не може да се раздели единствено чрез смятана на няколко лица.  \r\nВиктория МЕСРОБОВИЧ-КУВЕНДЖИЕВА", "date": "2019.07.08", "title": "Даниел Смилов, политолог: Жертвата с Цветан Цветанов беше необходима за новото начало, което ГЕРБ зададе"}
{"url": "http://www.focus-news.net/news/2019/07/08/2678032/plovdiv-uvelichava-se-broyat-na-bolnite-ot-varitsela-i-chrevni-infektsii-v-oblastta.html", "text": "Увеличава се броят на болните от варицела в Пловдивска област. Това сочи справка на  Радио „Фокус“ – Пловдив  на сайта на Регионалната здравна инспекция. Регистрираните случаи на варицела са 42 срещу 29 през предходния отчетен период. 20 от засегнатите са на територията на град Пловдив. \r\nДанните на Регионалната здравна инспекция сочат още, че се отчита леко увеличение и при броя на болните от чревни инфекции – 63 срещу 59 случая. Двама са засегнатите от вирусен хепатит, двама са и болните от скарлатина. Регистрирани са и два случая на менингит.", "date": "2019.07.08", "title": "Пловдив: Увеличава се броят на болните от варицела и чревни инфекции в областта"}
{"url": "http://www.focus-news.net/news/2019/07/08/2678012/faz-kiriakos-mitsotakis-shte-polozhi-kletva-kato-nov-premier-na-gartsiya.html", "text": "Още в деня след изборната победа на консервативната партия \"Нова демокрация\" новият премиер на Гърция Кириакос Мицотакис ще положи клетва, отбелязва германският национален ежедневник  Die Frankfurter Allgemeine Zeitung . \r\nОчаква се в сутрешните часове на деня досегашният министър-председател Алексис Ципрас (СИРИЗА) да предаде властта, а в следобедните часове - Мицотакис да представи кабинета си.  \r\nНа изборите в неделя \"Нова демокрация\" събра подкрепата на 39,85% от избирателите, което означава, че ще получи мнозинство в 300-местния парламент в Атина (най-малко 154 места). СИРИЗА събра 31,53%.  \r\nВ първата реч си реч след изборната победа Мицотакис вдъхна смелост на гърците: \"Ще управлявам от името на всички гърци, ще работя усилено\", заяви той пред репортери в Атина. Резултатът от изборите не само изразява желанието на хората, но и показва, че трудните времена на кризата са отминали. „Това е нещо повече - става въпрос за това да вземем късмета си в собствените си ръце, да поемем отговорност за себе си\", коментира лидерът на \"Нова демокрация\", след което обяви, че прекратява ваканцията на депутатите, защото \"имаме твърде много работа\".  \r\nНапускащият премиер Ципрас поздрави Мицотакис след обявяването на резултатите. Той подчерта, че загубата на СИРИЗА от само четири процентни пункта в сравнение с 2015 г. е силен мандат за партията да продължи да се застъпва за въпроси като социалната справедливост. Тереза Герова", "date": "2019.07.08", "title": "FAZ: Кириакос Мицотакис ще положи клетва като нов премиер на Гърция"}
{"url": "http://www.focus-news.net/news/2019/07/08/2678037/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Времето е облачно. Във високите части на планините духа силен вятър. Очакват се валежи след обяд. Температурите варират от 9 до 18 градуса.  \r\nЛифтовите съоръжения работят. Регистриран е един инцидент с турист през изминалото денонощие в района на Седемте рилски езера.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.07.08", "title": "ПСС: Лоши са условията за туризъм в планините"}
{"url": "http://www.focus-news.net/news/2019/07/08/2678034/pregled-na-osnovnite-temi-vav-velikotarnovskiya-pechat.html", "text": "„80 български и румънски занаятчии събра базарът в „Марно поле“ е заглавие на първа страница на областния всекидневник  „Янтра ДНЕС” .  Над 80 български и румънски занаятчии се включиха в базар в парк „Марно поле“, където представиха своите изделия. Бижута от плъстена вълна, накити от низани мъниста, калоферска дантела, плетива, бродерии, дървени и кожени изделия за бита, музикални инструменти и различни хранителни продукти изложиха на щандовете майсторите … Как премина събитието, какво още предлагаха занаятчиите и какво си купиха търновци, прочетете във всекидневника. „Община Велико Търново взема мерки срещу наводняването на главната улица“, пише още вестникът. Спешни мерки срещу задържането на дъждовна вода по улица „Васил Левски“ предприема Община В. Търново. Както „Янтра ДНЕС“ писа, при последният проливен дъжд миналата седмица почти всички търговски обекти бяха наводнени … Какво ще направи местната администрация, за да предотврати подобни инциденти отново, научете от втора страница. „Пациент скочи от седмия етаж на болницата“ е новина от криминалната хроника. Страница пета ни разказва за великотърновец, който от 10 години управлява собствено музикално училище в Сингапур. На страница осма има подробности за тънкостите на българските занаяти, които бяха представени в центъра на Търново. „Великотърновските юноши биха с 4:2 АФК „Борнемут“, е новина от спортните страници. „5000 български и румънски занаятчии ще предлагат стоки през електронен пазар, разработван в старата столица“  е заглавие от другия областен ежедневник „Борба“. Занаятчии от България и Румъния участваха в голям базар, който се проведе във Велико Търново през уикенда в централния парк на града – „Марно поле“. В него се включиха близо 100 производители, които представиха старинните производства, традициите и обичаите, характерни за регионите от двете страни на Река Дунав  … Как ще продължат дейностите по проекта за трансграничното сътрудничество между двете страни, научете от първа страница на вестника. „Гъмза, странствала 33 години из Европа, се върна в Сухиндол“ е друга новина от днес. Бутилка сухиндолска гъмза бе върната обратно в града, след като прекара 33 години зад граница. Тя бе връчена лично на кмета инж. Пламен Чернев и предстои да заеме полагащото и се място в Музея на виното … Как шишето „с напитката на боговете“ се завърна в родния си град, прочетете във вестника. „Лекар оперира главата на мъж, докато му светят с фенер в горнооряховската болница“, е друга новина от днес, която ни разказва за невероятната хирургична намеса, която се наложи заради спиране на тока в лечебницата. „Мишка зарази търновец с опасен вирус, кърлежи сеят лаймска болест“ е друго заглавие от вестника. В областния ежедневник ще намерите и материал за Празника на хляба, който за седма поредна година организираха в село Ресен.", "date": "2019.07.08", "title": "Преглед на основните теми във великотърновския печат"}
{"url": "http://www.focus-news.net/news/2019/07/08/2678038/adelina-stefanova-hram-vavedenie-bogorodichno-blagoevgrad-pravoslavnata-tsarkva-otbelyazva-rozhdenieto-na-sveti-prokopiy-v-yerusalim.html", "text": "Православната църква отбелязва рождението на Свети Прокопий в Йерусалим. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. Тя отбеляза, че докато е бил млад, Свети Прокопий бил езичник, но император Диоклециан го назначил за командир на войскова единица и го изпратил в Александрия да преследва християните. По думите й по пътя се извила буря, появил се кръст и непознат глас го призовал към Христовата вяра. Стефанова допълни, че така Свети Прокопий приел небесното кръщение, за което бил подложен на мъчение, а през 303 година дори бил обезглавен. „Народът почита светеца като покровител на пчеларите. На този ден пчеларите изпичат обредни хлябове и ранно сутринта ги носят при кошера. Там, при пчелина, прикадяват всичката храна и краваите, намазани с мед, а след това ги раздават на своите съседи за здраве на пчелите“, добави храмовият уредник. Тя заяви, че в някои населени места, където пчеларството е развит и масов занаят, всички излизат заедно на пчелините и свещеник ги освещава. Аделина Стефанова подчерта, че много хора са изненадани, че има светец – Прокопий, който е закрилник на пчелите, тъй като в повечето райони на страната е прието, че покровител на пчеларите е светеца – Харалампий. \r\nНатали СТЕФАНОВА", "date": "2019.07.08", "title": "Аделина Стефанова, храм „Въведение Богородично“-Благоевград: Православната църква отбелязва рождението на Свети Прокопий в Йерусалим"}
{"url": "http://www.focus-news.net/news/2019/07/08/2678035/n-pr-atanas-krastin-vazstanovyavaneto-na-doverieto-i-razvitieto-na-otkriti-i-pragmatichni-otnosheniya-mezhdu-bryuksel-i-moskva-e-ot-interes-kakto-na-balgariya-i-es-taka-i-na-rusiya.html", "text": "Възстановяването на доверието и развитието на открити и прагматични отношения между Брюксел и Москва е от интерес както на България и ЕС, така и на Русия. Това каза посланикът на България в Руската федерация Атанас Кръстин в интервю за  агенциите „Фокус“ и ТАСС . Той допълни, че България подкрепя конструктивен диалог в тази посока. „Като член на ЕС България се придържа към политиката на Съюза спрямо Русия. В настоящия момент в отношенията между ЕС и Русия има различия – някои от тях могат да бъдат преодолени, други остават засега неразрешими“, каза посланик Атанас Кръстин.  \r\nТой допълни, че ЕС и Русия имат стратегическо значение един за друг и припокриващи се интереси в много области: ЕС продължава да бъде най-големият търговски партньор на Русия, а инвестициите от държавите членки на ЕС в РФ са 70% от всички чуждестранни инвестиции. Посланик Атанас Кръстин даде като пример за изключително успешно сътрудничество между Русия и ЕС областта на образованието и науката: Русия е на първо място сред страните извън ЕС по обмен на студенти, успешно се развива взаимодействието между руски и европейски научни институти. \r\nЦоня СЪБЧЕВА Пълния текст на интервюто четете по-късно в „Мнение”", "date": "2019.07.08", "title": "Н. Пр. Атанас Кръстин: Възстановяването на доверието и развитието на открити и прагматични отношения между Брюксел и Москва е от интерес както на България и ЕС, така и на Русия"}
{"url": "http://www.focus-news.net/news/2019/07/08/2678039/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Председателят на \"Нова Демокрация\" (НД) Кириакос Мицотакис има готовност да представи новия кабинет в Атина, след като партията му спечели убедителна победа на предсрочните парламентарни избори в южната ни съседка, съобщава електронното издание на гръцки ежедневник  To Vima , като припомня, че държавният глава на страната Прокопис Павлопулос ще му връчи мандат за съставяне на правителството в рамките на деня.  \r\nОще преди гласуването Мицотакис обяви, че е избрал кабинета си, но не се изключват промени в последния момент. \r\nДо този момент бе обявено, че министърът на финансите в сянка Христос Стайкурас ще бъде назначен за върха на кабинета. Говори се, че Стелиос Петцас ще бъде заместник-министър на финансите, но информацията все още не е потвърдена. \r\nНикос Дендиас и вицепредседателят на НД Костис Хацидакис са кандидати за поста на външен министър. Кириакос Пиеракакис, лявоцентристката фигура, е готвен за поста министър на дигиталната политика. \r\nНики Керамеос е обявен за следващия министър на образованието. \r\nМинистърът на правосъдието в сянка Никос Панайотопулос е определен за министър на правосъдието -ресор, на което Мицотакис постави особен акцент, като обвини правителството на СИРИЗА, че използва съдебната система, за да укрепи политическите си позиции и да навреди на опонентите си. \r\nВицепредседателят на НД Костис Хацидакис ще бъде следващият министър на околната среда и енергетиката, който ще трябва да разреши големите проблеми, свързани с публичната енергийна корпорация. \r\nГлавният политически стратег на Мицотакис - Такис ​​Теодорикакос, на който до голяма степен се дължи триумфа на НД, се смята за следващия министър на вътрешните работи. Възможно е той да поеме и ключовото Министерство на административната реформа. \r\nВсе още не е ясно кой ще бъде назначен като следващ министър на отбраната, особено важен пост, като се имат предвид предизвикателствата, свързани с Турция по отношение на суверенитета на Кипър в неговата изключителна икономическа зона, както и тези, свързани със суверенитета на Гърция в Егейско море. \r\nМакар че Василис Кикилиас беше споменат като кандидат, е възможно да бъде издигната бивша военна фигура за поста. \r\nОчаква се вторият вицепредседател на НД Адонис Георгиадис да поеме решаващото Министерство на развитието, а бившият министър на труда Никос Вроцис се очаква да се върне на старата си длъжност. \r\nОстаналите министерства ще бъдат попълнени, както следва: \r\nМинистерство на здравеопазването: Костас Циарас \r\nМинистерство на инфраструктурата и транспорта: Костас Ахил Караманлис \r\nМинистерство на морския транспорт: Милтиадис Варвициотис или Янис Плакиотакис \r\nМинистерство на туризма: Олга Кефалояни \r\n***  Лошото време, което удари Хърватия в предходните дни, застигна и Сърбия. В столицата на Войводина - Нови Сад, се изви гръмотевична буря, придружена със силен вятър и градушка с размерите на лешник, съобщава електронното издание на белградския ежедневник  Danas . \r\nЛошото време доведе до изкореняване на дървета и съответно - до проблеми в трафика. От Фрушка гора са изстреляни ракети срещу градушка, които вероятно са разбили облака, така че в района не са регистрирани големи щети в резултат на бурята. На места обаче е било прекъснато електричеството, главно заради паднали дървета върху жиците.  \r\nПрипомня се, че в района на Нови Сад се провежда фестивала \"Екзит\", на който присъстват хиляди хора от различни краища на света. Уверява се, че лошото време не е поставило под заплаха продължаването на събитието. \r\n***  Властите в Тирана предприемат извънредни мерки за сигурност преди десетия национален протест на обединената опозиция, водена от Демократическата партия на Лулзим Баша, съобщава електронното издание на македонския вестник   \"Вечер\" . \r\nУточнява се, че пред сградата на парламента, правителството и Министерството на вътрешните работи са поставени огради с бодлива тел. Входната врата на сградата на кабинета в Тирана е била заменена с метална. Монтирани са и големи прожектори, които да осветяват местата, където ще бъдат разположени полицейските кордони. Протестът ще бъде записван от камери с висока резолюция. \r\nДва часа преди началото на протеста, насрочен за 20:00 часа местно време (21:00 часа българско време), ще бъдат разположени полицейски сили. Общо 1300 до 1500 полицейски служители ще бъдат ангажирани за гарантиране на реда по време на демонстрациите, както и такива от звената за бързо реагиране и членове на Националната гвардия. \r\nКакто обикновено, ще бъдат разположени линейки и противопожарни превозни средства, както и водни оръдия, в случай че възникне нужда от използването им.  \r\nСлед призива на лидера на Демократическата партия Лулзим Баша, и почетният председател на партията Сали Бериша се изяви, като обяви „гигантско цунами“ на народа срещу премиера Еди Рама. \r\n***  Назначаването на Жозеп Борел за нов Върховен представител на Европейския съюз по въпросите за външните работи и политиката за сигурността може да бъде от полза за Косово, тъй като испанският дипломат ще може да оказва по-силно влияние върху страните, които не са част от Общността, отбелязва електронното издание на прищинския ежедневник  Zeri . \r\nИзданието цитира думите на председателя на Изпълнителния съвет на Института ЕПИК, Такулат Криежиу, който призовава номинацията на Борел за поста да не бъде възприемана с предубеждения. Експертът е убеден, че испанският дипломат ще изпълни добросъвестно политиките, определени от лидерите на 28-те държави-членки. \r\nДори според Криежиу, Борел може да бъде предимство за Косово, защото ще има възможност да упражнява по-силно влияние върху страните, които не са част от ЕС. \r\n***", "date": "2019.07.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/07/08/2678040/varna-zabraneno-e-preminavaneto-na-prevozni-sredstva-s-masa-nad-10-tona-po-patya-kranevo-varna.html", "text": "Забранено е преминаването на превозни средства с маса над 10 тона по пътя Кранево – Варна , предаде репортер на  Радио „Фокус“ – Варна . Причината е опасност от свлачище. Алтернативният маршрут е през селата Кичево и Оброчище. С повишено внимание и съобразена скорост трябва да се извършва движението по пътя от Варна към курорта „Златни пясъци“ поради почистването на реголи и ремонт на тротоари. Участъците, в който се работи са сигнализиран с пътни знаци. На места, поради заемане на едно от пътните платна  е възможно да се образуват задръствания. По трасето се извършва и подмяна на ограничителни системи. По магистрала „Хемус“, между „Повеляново“ и Слънчево, трафикът се осъществява двупосочно в лявото платно в посока Варна. В отсечката от км 406+850 до км 416+200 все още се извършват ремонтни дейности. Затворено за движение е дясното платно. Ограничено е качването в посока Варна от пътните възли „Повеляново“ и „ Слънчево“, а трафикът се пренасочва по път I-2 Русе – Варна. Ограничено е и слизането в посока Слънчево и Тополи. \r\nДиана СТОЕВА", "date": "2019.07.08", "title": "Варна: Забранено е преминаването на превозни средства с маса над 10 тона по пътя Кранево – Варна"}
{"url": "http://www.focus-news.net/news/2019/07/08/2678043/politico-malta-pozvoli-na-germanski-korab-s-migranti-da-akostira.html", "text": "Малтийското правителство обяви в неделя, че ще позволи на германски кораб на неправителствена организация да акостира на острова, след като плавателният съд се превърна в искра за отприщването на дипломатическа война между Италия и Германия за това кой е отговорен за приемането на мигранти, спасени в морето, пише  Politico  в европейската си редакция.  \r\n65-те души на борда на \"Алан Кюрди\", управляван от германската неправителствена организация Sea-Eye, ще бъдат взети от военните на Малта и ще бъдат преместени в няколко страни от ЕС. Малтийският министър-председател Джоузеф Мускат публикува туит, в който обяви съответното решение, достигнато след  дискусии с Европейската комисия и германското правителство. \r\n\"Нито един от споменатите мигранти няма да остане в Малта, тъй като този случай не е под отговорността на малтийските власти\", каза Мускат. Трима души, добави той, се нуждаят от спешна медицинска помощ и ще бъдат евакуирани \"незабавно\". \r\nС решението се слага край на напрегнатия диалог между италианските и германските власти. \r\n\"Алан Кюрди\", на който италианските власти забраниха да влиза в пристанището в Лампедуза, реши късно в събота да отплава за Малта. Правителството на островната държава първоначално заяви, че на лодката не е било разрешено да плава в малтийски води. \r\n\"Не можем да чакаме да възникне извънредна ситуация на борда\", обяви германската НПО. \r\nДва подобни инцидента предизвикаха истинска дипломатическа война между италианския вътрешен министър Матео Салвини и германския му колега Хорст Зеехофер, който призова италианския крайнодесен лидер да преосмисли решението си да затвори италианските пристанища за спасителни кораби на НПО и заяви, че Берлин е готов да действа „в рамките на европейско решение“.  Тереза Герова", "date": "2019.07.08", "title": "Politico: Малта позволи на германски кораб с мигранти да акостира"}
{"url": "http://www.focus-news.net/news/2019/07/08/2678041/kardzhali-izvarshva-se-asfaltirane-na-patya-kardzhali-ardino-smolyan.html", "text": "Извършва се асфалтиране на пътя Кърджали - Ардино - Смолян при входа на града, предстои последен етап полагане на асфалт на моста на река „Кьош дере“ в посока кв. Веселчане. Това съобщиха за   Радио Фокус   от ОПУ-Кърджали. Ремонтни дейности се извършват по второкласен път II-59 от Крумовград до границата с област Хасково, от км 36+784 до км 55+845. Преминаването по тази отсечка от пътя да се осъществява с повишено внимание. Извършват се подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Очаква се 1 септември ремонтът да приключи.  \r\nОграничено е движението по път Кърджали – Маказа в участъка Надлез Кирково – ГКПП „Маказа“ за превозни средства над 3,5 т. Временно е въведено ограничение за движение на МПС и по път Зорница – Бели пласт – Стремци– Кърджали за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.  \r\nИнтензивен е трафикът на входовете и изходите на града.  \r\nДарина ДЕЕНИЧИНА", "date": "2019.07.08", "title": "Кърджали: Извършва се асфалтиране на пътя Кърджали - Ардино - Смолян"}
{"url": "http://www.focus-news.net/news/2019/07/08/2678042/planinski-spasiteli-sa-okazali-pomosht-na-54-godishna-zhena-s-naranen-glezen-v-rayona-na-sedemte-rilski-ezera.html", "text": "Планински спасители са оказали помощ на 54-годишна жена с наранен глезен в района на Седемте рилски езера. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Към 14.30 часа в неделя е подаден сигнал за пострадала жена с наранен глезен в района на Седемте рилски езера. Тя е получила помощ от техническия отряд на Планинската спасителна служба в Дупница. Нейното състояние към този момент е добро.", "date": "2019.07.08", "title": "Планински спасители са оказали помощ на 54-годишна жена с наранен глезен в района на Седемте рилски езера"}
{"url": "http://www.focus-news.net/news/2019/07/08/2678028/zeri-kosovo-naznachavaneto-na-zhozep-borel-mozhe-da-bade-predimstvo-za-kosovo.html", "text": "Назначаването на Жозеп Борел за нов Върховен представител на Европейския съюз по въпросите за външните работи и политиката за сигурността може да бъде от полза за Косово, тъй като испанският дипломат ще може да оказва по-силно влияние върху страните, които не са част от Общността, отбелязва електронното издание на прищинския ежедневник  Zeri . \r\nИзданието цитира думите на председателя на Изпълнителния съвет на Института ЕПИК, Такулат Криежиу, който призовава номинацията на Борел за поста да не бъде възприемана с предубеждения. Експертът е убеден, че испанският дипломат ще изпълни добросъвестно политиките, определени от лидерите на 28-те държави-членки. \r\nДори според Криежиу, Борел може да бъде предимство за Косово, защото ще има възможност да упражнява по-силно влияние върху страните, които не са част от ЕС. Тереза Герова", "date": "2019.07.08", "title": "Zeri (Косово): Назначаването на Жозеп Борел може да бъде предимство за Косово"}
{"url": "http://www.focus-news.net/news/2019/07/08/2678045/yambol-obshtinata-otchita-izpalnenieto-na-mashtaben-proekt-po-modernizirane-na-tsentralni-zoni-i-ul-preslav.html", "text": "На 9 юли 2019г. (вторник) ще се състои официална церемония по откриване на обновената улица „Преслав“ в Ямбол, съобщиха от пресцентъра на  общината . Участъкът между ул. „Д. Благоев“ и ул. „Акация“ бе модернизиран по проект „Устойчиво и интегрирано развитие на градската среда на община Ямбол“ по Оперативна програма „Региони в растеж“ 2014-2020г.  \r\nКметът на града Георги Славов ще пререже лентата на завършения обект от 11.00 часа, в района пред Народно читалище „Зора – 1945“. \r\nПо-късно, от 11.45 часа, в зала 107 на Община Ямбол ще бъде дадена заключителна пресконференция, на която ще бъдат отчетени резултатите от изпълнението на целия проект, включващ още два мащабни обекта в централната част на Ямбол. През есента на 2018 г. бе завършено модернизирането на втория участък от главната пешеходна улица „Георги Раковски“, също и на централните паркови площи, източно от Безистена.  \r\nПроект „Устойчиво и интегрирано развитие на градската среда на община Ямбол“ се осъществява с финансовата подкрепа на Оперативна програма „Региони в растеж 2014 – 2020 г.“, съфинансирана от Европейския съюз, чрез Европейски фонд за регионално развитие.", "date": "2019.07.08", "title": "Ямбол: Общината отчита изпълнението на мащабен проект по модернизиране на централни зони и ул. „Преслав“"}
{"url": "http://www.focus-news.net/news/2019/07/08/2678049/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил”  ще поставим акцент върху работата на детските градини през летните месеци. За поредна година всички детски заведения ще работят без прекъсване, а в същото време е създадена и възможност заниманията да бъдат посещавани и от деца от други градове и общини в страната. По темата ще разговаряме със Светослав Василев, зам.-кмет на Община Кюстендил. Ще ви срещнем със Светослава Макенджиева, началник на отдел „Социални дейности” към Община Кюстендил, която ще представи организираното лятно училище за бъдещи първокласници по проект „Услуги за ранно детско развитие”. В предаването ще ви разкажем и за дейността на действащия в града Туристически информационен център. С основните цели и задачи ще ни запознае експертът в центъра Десислава Петрова. В аванс ще ви пренесем и до първата туристическа хижа в Осоговска планина, където на 12 юли ще бъдат отбелязани 91 години от нейното построяване. Идеята за изграждането на хижата датира още от 1923 година, когато се създава специален фонд за събиране на средства, а през 1928 година сградата е построена благодарение на доброволен труд от страна на туристите в региона и със съдействието на различни организации и институции. Наш събеседник по темата ще бъде Силвия Михова, секретар на Туристическо дружество „Осогово”. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.07.08", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/07/08/2678047/n-pr-atanas-krastin-otnosheniyata-mezhdu-balgariya-i-rusiya-sa-polozheni-na-zdrav-istoricheski-fundament-tozi-na-duha-vyarata-pismenostta-i-kulturata.html", "text": "Отношенията между България и Русия са положени на здрав исторически фундамент – този на духа, вярата, писмеността и културата, каза посланикът на България в Руската федерация Атанас Кръстин в интервю за  агенциите „Фокус“ и ТАСС  по случай 140 години от установяване на дипломатическите отношения между България и Русия. Според него историята на духовните връзки на нашите два народа е уникален пример за многовековно плодотворно, взаимно обогатяване, а славянобългарската писменост и култура, езиковата и духовна близост, делото на Светите равноапостоли Кирил и Методий и на още плеяда дейци на славянското просвещение винаги са свързвали през вековете нашите два народа. Посланик Кръстин посочи Освобождението на България като връхна точка в летописа на българо-руските отношения и допълни че България никога няма да забравим, че за свободата й са загинали хиляди руски воини. „На 7 юли отбелязваме 140 години от установяването на дипломатически отношения между България и Русия. Това е повод за равносметка, но и за задълбочено осмисляне на предизвикателствата, пред които народите ни са изправени днес. Аз вярвам, че предимствата на вековния опит в дипломатическите отношения между нашите страни, а и дълбоките корени на духовните и културните връзки, са благодатна основа за пълноценното разбиране на състоянието и новите перспективи в развитието на отношенията между нашите две страни“, каза посланикът на България в Русия.  \r\nСпоред него двустранните отношения имат сериозен потенциал за развитие в различните сектори, а България желае да развива с Руската федерация отношения, основани на конструктивното сътрудничество и взаимното зачитане на интересите. \r\nЦоня СЪБЧЕВА Пълния текст на интервюто четете по-късно в „Мнение”", "date": "2019.07.08", "title": "Н. Пр. Атанас Кръстин: Отношенията между България и Русия са положени на здрав исторически фундамент –  този на духа, вярата, писмеността и културата"}
{"url": "http://www.focus-news.net/news/2019/07/08/2678048/the-telegraph-poveche-ot-30-deputati-ot-konservativnata-partiya-sa-gotovi-da-blokirat-brekzit-bez-sdelka.html", "text": "Повече от 30 депутати от Консервативната партия са готови да гласуват, за да блокират евентуално излизане на Великобритания от Европейския съюз без споразумение, пише британското консервативно издание The Telegraph, като отбелязва, че това се случва, докато двете враждебни групи се готвят за развръзка в парламента. \r\nСам Джийма каза, че депутатите ще преследват \"законодателни\" възможности, за да спрат Брекзит без сделка, като например предотвратяване на разпускане на парламента  от следващия премиер или създаването на алтернативни възможности. \r\nТова се случва, след като Лейбъристката партия намекна, че може да поиска вот на недоверие към правителството, ако то действително се насочи към Брекзит без сделка. \r\nВ понеделник народните представители ще предприемат нов опит за блокиране на излизането на Великобритания от ЕС по време на гласуването в Камарата на общините за Северна Ирландия. \r\nПравителството внесе законопроект за блокиране на всякакви избори  за северноирландския парламент, докато продължават преговорите за възстановяване на баланса на правомощията на държавите, влизащи във Великобритания. \r\nПревод и редакция:", "date": "2019.07.08", "title": "The Telegraph: Повече от 30 депутати от Консервативната партия са готови да блокират Брекзит без сделка"}
{"url": "http://www.focus-news.net/news/2019/07/08/2678044/sliven-sportno-turisticheski-kompleks-sinite-kamani-be-otkrit-v-mestnostta-karandila.html", "text": "В местността Карандила край Сливен бе открит спортно-туристически комплекс „Сините камъни“ . Това съобщиха от пресцентъра на  Община Сливен . Той включва почивна база, атракциона „Въжеландия“ и две игрища – мултифункционално, за тенис, волейбол и баскетбол, и футболен стадион, които са с най-нов клас ударопоглъщащи настилки, сертифицирани от FIFA. Това е само първият етап от изграждането на Въжения парк, който предвижда създаването на най-дългата в Европа ЗИП линия. Тя ще свързва резервата Карандила със Сливен и изграждането на зала за борба и джудо. Събитието предизвика огромен интерес сред жителите и гостите на града. \r\n„Изключително съм щастлив да видя толкова хора тук на Карандила, на това съоръжение, което навремето, в моето детство, събираше децата на Сливен. Радвам се, че можем да открием наистина такъв мащабен проект, това уникално за България съоръжение – „Въжеландия“. Изобщо целият комплекс. Това, което се прави, само обогатява нашия град и може да носи истинска радост. Трябва да кажа, че всичко, което виждаме тук, е частна инвестиция. Това че преди две години започнахме този проект, когато Общината даде на концесия стадиона и другите неща, които правим с инвеститорите, показва, че местната власт в Общината, заедно с частни инвеститори, наистина може да преобрази града и местата, които всички ние обичаме. Вярвам, че това е само един етап от много хубавите неща, които ще се случат тук на Карандила. И на Даулите, Общината има общ устройствен план и там вече може да се инвестира. Пожелавам на всички да имате много приятни емоции тук днес и оттук-нататък и заедно да нпарвим Карандила много посещавано място от децата и младите хора на Сливен“, каза по време на откриването кметът Стефан Радев. \r\nТой припомни още, че Общината предвижда цялостно обновяване на въжената линия. По този начин новото и модерно съоръжение ще предоставя удобна връзка, с която за 20 минути да се стига от града до планината. \r\nУправителят на спортно-туристически комплекс „Сините камъни“ Станислава Стефанова заяви от своя страна, че именно благодарение на активната роля и съдействие от страна на местната власт спортният комплекс вече е факт. \r\n„Приветствам всички с добре дошли. Надявам се, че инвестицията, която направихме и всичко свързано с нея, ще ви радва занапред, както нашите съграждани, така и туристите, които посещават Сливен“, заяви Стефанова. \r\nСред официалните лица на събитието бяха също председателят на Общински съвет-Сливен Димитър Митев, заместник-кметът Стоян Марков, областният управител Чавдар Божурски и директорът на Държавна агенция „Национална сигурност” Николай Чиликов. \r\nПроектът превръща „Сините Камъни“ и Сливен в най-новата туристическа атракция, където целогодишно гражданите, гостите на града, туристите, професионалните спортисти и всички желаещи ще могат да спортуват и да почиват активно в Балкана. До момента в Спортно-туристически комплекс „Сините Камъни“ са инвестирани 3 500 000 евро – за реиновиране на цялата база и за изграждане на атракционния парк. \r\nКемпер Стоп също е готов и стартира едновременно с Въжения парк. Изградена е цялата прилежаща инфраструктура на обособена зона за къмпингари, която може да поеме 30 кемпера и каравани. \r\nЗа доброто настроение на гостите при откриването се погрижиха младите изпълнители Михаела Маринова, Павел и Венци. Шоуто продължи с концерт на Криско. Водещ на празника беше Петьо Петков-Шайбата. На събитието присъстваха и много спортни знаменитости като световните шампиони Станка Златева и Иван Стефанов.", "date": "2019.07.08", "title": "Сливен: Спортно-туристически комплекс „Сините камъни“ бе открит в местността Карандила"}
{"url": "http://www.focus-news.net/news/2019/07/08/2678051/po-obvinitelen-akt-na-rayonna-prokuratura-plovdiv-e-potvardena-prisada-za-nezakonno-otglezhdane-na-kucheta-s-tsel-boeve.html", "text": "Окръжен съд-Пловдив изцяло потвърди постановената присъда от Районен съд-Пловдив, по обвинителен акт на Районна прокуратура-Пловдив, с която за виновни са признати И.И., на 51 г., и К.И., на 26 г., за отглеждане и трениране на животни /кучета – питбули/ за боеве, за периода от началото на 2012 г. до 29 октомври 2016 г., в гр. Пловдив – престъпление по чл. 325а, ал. 1 във връзка с чл. 20 ал. 2 във вр. ал. 1 във вр. чл. 54 ал. 1 от Наказателния кодекс, съобщиха от пресцентъра на  Апелативна прокуратура-Пловдив . На И.И. е наложено наказание от две години „лишаване от свобода“ условно с четири години изпитателен срок и  глоба от 4 000 лева. На К.И. е наложено наказание от една година „лишаване от свобода“ условно с три години изпитателен срок и глоба от 2 000 лева. Кучетата са били оставени за отглеждане и надзор в  Общинско предприятие „Зооветеринарен комплекс“, гр. Пловдив, като те се отнемат в полза на държавата и ще бъдат предадени на Българската агенция по безопасност на храните към Министерството на земеделието и храните. Присъдата е влязла в сила и не подлежи на протест и обжалване.", "date": "2019.07.08", "title": "По обвинителен акт на Районна прокуратура-Пловдив е потвърдена присъда за незаконно отглеждане на кучета с цел боеве"}
{"url": "http://www.focus-news.net/news/2019/07/08/2678050/kyustendil-interaktivno-obuchenie-po-parva-pomosht-shte-se-provede-v-ramkite-na-aktivno-lyato-v-dupnitsa.html", "text": "Интерактивно обучение по първа помощ ще се проведе в рамките на „Активно лято” в Дупница. Това съобщи за  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни лица. Обучението ще се проведе от 10.00 часа в партерната зала в сградата на Община Дупница. То ще се води от представители на Областния съвет на БЧК – Кюстендил. Децата ще бъдат запознати с начините за оказване на първа помощ при различни по вид инциденти. Ще бъде показано кои са основните действия при кръвотечение, счупване, травми на главата и гръдния кош и безсъзнание , при пътно произшествие и правилното обаждане на тел. 112. \r\nВенцеслав ИЛЧЕВ", "date": "2019.07.08", "title": "Кюстендил: Интерактивно обучение по първа помощ ще се проведе в рамките на „Активно лято” в Дупница"}
{"url": "http://www.focus-news.net/news/2019/07/08/2678033/menda-stoyanova-gerb-etichnata-komisiya-v-partiyata-shte-otgovarya-na-obshtestveni-signali.html", "text": "Самата изпълнителна комисия ще е по-активна, предизборният щаб няма да бъде концентриран в ръцете на един човек. Това заяви Менда Стоянова от ГЕРБ в интервю за предаването на  БНТ  „Сутрешен блок“ по повод гласуваната вчера оставка на Цветан Цветанов от ръководните постове в партията. \r\nКогато повече хора се включат в една дейност, то тя се демократизира, това може да бъде положително за взимането на по-правилни решения, коментира Стоянова. \r\nКъм изпълнителната комисия се създава етична комисия като помощен орган, която ще отговаря на обществените сигнали. Правата и задълженията на изпълнителната комисия са записани в устава, но за да се реагира на множеството сигнали, трябва да имаме подходящ отговор, каза още Менда Стоянова. \r\nПо думите ѝ структурата на етичната комисия не е фиксирана, на първо време ще бъде формиран екип от по-малко хора, с познания в различни области.", "date": "2019.07.08", "title": "Менда Стоянова, ГЕРБ: Етичната комисия в партията ще отговаря на обществени сигнали"}
{"url": "http://www.focus-news.net/news/2019/07/08/2678053/veliko-tarnovo-sas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 17 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 265 см, а температурата на водата - 26.8 градуса.  \r\nСлънчево до обяд и с купесто-дъждовни облаци след пладне ще е времето над българския участък на Дунав. С до умерен вятър от северозапад ще нахлува студен въздух и максималните температури ще се понижат. Те ще са в диапазон между 28° и 31°.", "date": "2019.07.08", "title": "Велико Търново: Със 17 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/07/08/2678054/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Още в деня след изборната победа на консервативната партия \"Нова демокрация\" новият премиер на Гърция Кириакос Мицотакис ще положи клетва, отбелязва германският национален ежедневник  Die Frankfurter Allgemeine Zeitung . \r\nОчаква се в сутрешните часове на деня досегашният министър-председател Алексис Ципрас (СИРИЗА) да предаде властта, а в следобедните часове - Мицотакис да представи кабинета си.  \r\nНа изборите в неделя \"Нова демокрация\" събра подкрепата на 39,85% от избирателите, което означава, че ще получи мнозинство в 300-местния парламент в Атина (най-малко 154 места). СИРИЗА събра 31,53%.  \r\nВ първата реч си реч след изборната победа Мицотакис вдъхна смелост на гърците: \"Ще управлявам от името на всички гърци, ще работя усилено\", заяви той пред репортери в Атина. Резултатът от изборите не само изразява желанието на хората, но и показва, че трудните времена на кризата са отминали. „Това е нещо повече - става въпрос за това да вземем късмета си в собствените си ръце, да поемем отговорност за себе си\", коментира лидерът на \"Нова демокрация\", след което обяви, че прекратява ваканцията на депутатите, защото \"имаме твърде много работа\".  \r\nНапускащият премиер Ципрас поздрави Мицотакис след обявяването на резултатите. Той подчерта, че загубата на СИРИЗА от само четири процентни пункта в сравнение с 2015 г. е силен мандат за партията да продължи да се застъпва за въпроси като социалната справедливост. \r\n***  Малтийското правителство обяви в неделя, че ще позволи на германски кораб на неправителствена организация да акостира на острова, след като плавателният съд се превърна в искра за отприщването на дипломатическа война между Италия и Германия за това кой е отговорен за приемането на мигранти, спасени в морето, пише  Politico  в европейската си редакция.  \r\n65-те души на борда на \"Алан Кюрди\", управляван от германската неправителствена организация Sea-Eye, ще бъдат взети от военните на Малта и ще бъдат преместени в няколко страни от ЕС. Малтийският министър-председател Джоузеф Мускат публикува туит, в който обяви съответното решение, достигнато след  дискусии с Европейската комисия и германското правителство. \r\n\"Нито един от споменатите мигранти няма да остане в Малта, тъй като този случай не е под отговорността на малтийските власти\", каза Мускат. Трима души, добави той, се нуждаят от спешна медицинска помощ и ще бъдат евакуирани \"незабавно\". \r\nС решението се слага край на напрегнатия диалог между италианските и германските власти. \r\n\"Алан Кюрди\", на който италианските власти забраниха да влиза в пристанището в Лампедуза, реши късно в събота да отплава за Малта. Правителството на островната държава първоначално заяви, че на лодката не е било разрешено да плава в малтийски води. \r\n\"Не можем да чакаме да възникне извънредна ситуация на борда\", обяви германската НПО. \r\nДва подобни инцидента предизвикаха истинска дипломатическа война между италианския вътрешен министър Матео Салвини и германския му колега Хорст Зеехофер, който призова италианския крайнодесен лидер да преосмисли решението си да затвори италианските пристанища за спасителни кораби на НПО и заяви, че Берлин е готов да действа „в рамките на европейско решение“.  \r\n***  Повече от 30 депутати от Консервативната партия са готови да гласуват, за да блокират евентуално излизане на Великобритания от Европейския съюз без споразумение, пише британското консервативно издание The Telegraph, като отбелязва, че това се случва, докато двете враждебни групи се готвят за развръзка в парламента. \r\nСам Джийма каза, че депутатите ще преследват \"законодателни\" възможности, за да спрат Брекзит без сделка, като например предотвратяване на разпускане на парламента  от следващия премиер или създаването на алтернативни възможности. \r\nТова се случва, след като Лейбъристката партия намекна, че може да поиска вот на недоверие към правителството, ако то действително се насочи към Брекзит без сделка. \r\nВ понеделник народните представители ще предприемат нов опит за блокиране на излизането на Великобритания от ЕС по време на гласуването в Камарата на общините за Северна Ирландия. \r\nПравителството внесе законопроект за блокиране на всякакви избори  за северноирландския парламент, докато продължават преговорите за възстановяване на баланса на правомощията на държавите, влизащи във Великобритания. \r\n***", "date": "2019.07.08", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/07/08/2678052/plamen-nunev-gerb-predstoyat-promeni-v-mestnite-reditsi-na-partiyata.html", "text": "Предстоят промени в местните редици на ПП ГЕРБ преди изборите наесен. Това каза в интервю за сутрешния блок „Добро утро, България“ на  Радио „Фокус“  Пламен Нунев, член на Изпълнителната комисия в ГЕРБ. Той заяви, че е необходима не просто козметична, а истинска промяна на местните редици на партията. „Неслучайно на Националното събрание беше обърнато специално внимание на наближаващите кметски избори наесен. Номинациите, които предстоят да бъдат обсъждани на събранията, трябва да бъдат с профилирани кандидати. Става дума за номинациите за кметове на общини, кметове на населени места и общински съветници. Хората трябва да бъдат добре огледани и в тази посока Изпълнителната комисия на ГЕРБ ще окаже максимална помощ. Събранията, които ще бъдат проведени, трябва да бъдат с участието на граждани, да се правят срещи с обществеността в районите, кварталите и в по-малките населени места“, каза още той и допълни, че справедливостта, близостта до хората и решаването на проблемите им е основното мото в работата на ГЕРБ. Пламен Нунев допълни, че структурите на ГЕРБ са в готовност и кондиция за предстоящия местен вот наесен. Където е имало необходимост, са направени промени в оперативен порядък. Тези промени ще продължат, всичко зависи от личностите по места, които стоят начело на партията, каза още Пламен Нунев. \r\nВиктория МЕСРОБОВИЧ-КУВЕНДЖИЕВА", "date": "2019.07.08", "title": "Пламен Нунев, ГЕРБ: Предстоят промени в местните редици на партията"}
{"url": "http://www.focus-news.net/news/2019/07/08/2678055/pregled-na-osnovnite-temi-vav-varnenskiya-pechat.html", "text": "„Вода с нитрати пият в 10 селища в областта“, е водещото заглавие във вестник  Черно море“ . Това показват анализите на Регионалната здравна инспекция (РЗИ), извършени в периода 15 – 30 юни. Става дума за селищата Николаевка, Изгрев, Генерал Киселово, Кичево, Здравец, Бенковски, Садово, Доброглед, Изворско и Снежина. Кметовете на съответните общини са предупредени да сведат по подходящ начин на вниманието на консуматорите и общопрактикуващите лекари препоръките на РЗИ – Варна.  \r\n„Мойра Янкова триумфира на конкурс в Италия“, се посочва в друга публикация на втора страница. Талантливата варненка, ученичка в 8 клас във Френската гимназия постигна нов грандиозен успех на сцената. В родината на забавната песен – Италия, на престижния конкурс „Magia Italiana“ тя шокира международното жури и се класира на първо място.  \r\n„Владиката отслужи литургия в памет на митрополит Кирил“, се съобщава още в днешния брой. На 9 юли се навършват 9 г. от кончината на митрополит Кирил. По този повод в Катедралния храм „Св. Успение Богородично“ Варненският и Великопреславски митрополит Йоан в съслужие с храмовото духовенство и свещеници от епархията отслужи заупокойна Света литургия и панихида.  \r\n„Търсят се още варианти за ограничаване на движението в Морската градина“, гласи водещото заглавие на трета страница. „Емоционално премина заседанието на комисията по безопасност на движението в Общината. Горещата тема отново беше да се забрани ли изцяло движението на автомобили в Морската градина на Варна. Всички предложения ще бъдат разгледани и обобщени, а протокол от заседанието на комисията ще бъде качен в сайта на общината. Решението дали ще има забрана на достъпа на автомобили в Морската градина ще бъде оповестено публично и ще премине през сесия на Общинския съвет.  \r\n„Плажовете ще се дават на концесия при улеснена процедура“, посочва още изданието, цитирайки решение на парламента с промени в Закона за концесиите.", "date": "2019.07.08", "title": "Преглед на основните теми във варненския печат"}
{"url": "http://www.focus-news.net/news/2019/07/08/2678046/noi-zapochva-izplashtaneto-na-po-visokite-pensii.html", "text": "НОИ започва изплащането на пенсиите за месец юли 2019 г. Изплащането на сумите чрез пощенските станции ще бъде извършено в периода 8 - 22 юли съобразно изготвен график, който е предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени днес. \r\nНад 2 130 000 пенсионери ще получат увеличение с 5,7% на пенсиите си от 1 юли 2019 г. От 1 юли минималната пенсия за осигурителен стаж и възраст нарасна от 207,60 на 219,43 лв., а социалната пенсия за старост се увеличи от 125,58 на 132,74 лв. Нови са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери.  \r\nОт този месец се таванът на пенсиите се увеличи от 910 лв. Това ще засегне около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв.", "date": "2019.07.08", "title": "НОИ започва изплащането на по-високите пенсии"}
{"url": "http://www.focus-news.net/news/2019/07/08/2678057/kyustendil-okrazhniyat-sad-shte-zasedava-po-delo-sreshtu-bivsh-upravitel-na-obshtinskata-bolnitsa-v-dupnitsa-obvinen-v-bezstopanstvenost.html", "text": "Окръжният съд в Кюстендил ще заседава по дело срещу бивш управител на общинската болница в Дупница, обвинен в безстопанственост, предаде репортер на  Радио „Фокус” – Кюстендил . Първото заседание по делото е насрочено за 10.00 часа в четвърта зала на съдебната палата, а съдия-докладчик е Мирослав Начев. Делото е срещу Р. Тимчев. Според държавното обвинение той е извършил незаконни транзакции в своя полза за сметка на паричните средства на болницата. Сред тях били покупки на ПОС терминал в чужбина и страната, заплатени нощувки и покупки в чужбина, чиято обща стойност възлиза на над 2 000 лева. Сумите, взети по този начин, не били заведени в касовата книга на болницата. Липсвали разходооправдателни документи – фактури, вносни бележки или фискални бонове. Общият размер на получените от обвиняемия аванси за периода от мрат 2016 година до ноември 2016 година възлиза на над 18 000 лева. Същевременно продал на болницата в Троян апарати за хемодиализа, като сам определил цена от 5 000 лева за всеки от тях, предвид че рециклиран такъв струва около 15 000 лева, при това без да има право да се разпорежда с дълготрайни активи и без разрешение на принципала. \r\nВенцеслав ИЛЧЕВ", "date": "2019.07.08", "title": "Кюстендил: Окръжният съд ще заседава по дело срещу бивш управител на общинската болница в Дупница, обвинен в безстопанственост"}
{"url": "http://www.focus-news.net/news/2019/07/08/2678056/plamen-nunev-gerb-novata-komisiya-po-etika-shte-reagira-na-vseki-signal-za-nerednost.html", "text": "Новата Комисия по етика, която ще бъде помощен орган към Изпълнителната комисия на ПП ГЕРБ, ще реагира на всеки сигнал за нередност. Това каза в интервю за сутрешния блок „Добро утро, България“ на  Радио „Фокус“  Пламен Нунев, член на Изпълнителната комисия в ГЕРБ. Пламен Нунев подчерта, че основното мото в работата на партията е близостта до хората и решаване на проблемите им, като компромиси няма да бъдат допускани. „В тази посока няма да има компромиси при подаваните сигнали за неправилни или несправедливи управленски решения нито към членовете на ръководни позиции, нито към кметове и общински съветници. На сайта на партията и в областните структури продължават да пристигат подобни сигнали за различни по вид несправедливости и функциите на тази етична комисия, която ще бъде помощен орган към Изпълнителната комисия, е да реагира веднага. На всеки получен сигнал, на всеки изпратен сигнал да бъде извършена проверка от етичната комисия, да бъде запозната Изпълнителната комисия, след което да бъде взето съответното решение“, обясни той. Пламен Нунев допълни, че са опровергани очакванията за драматизъм, кръв и сълзи по време на вчерашния Национален съвет. ГЕРБ е дисциплинирана и отговорна партия, заяви той. \r\nВиктория МЕСРОБОВИЧ-КУВЕНДЖИЕВА", "date": "2019.07.08", "title": "Пламен Нунев, ГЕРБ: Новата Комисия по етика ще реагира на всеки сигнал за нередност"}
{"url": "http://www.focus-news.net/news/2019/07/08/2678060/blagoevgrad-sastezanie-po-planinsko-koloezdene-se-provede-v-bansko.html", "text": "В двудневен дуел на \"боговете\" в планинското колоездене, премина тазгодишното състезание организирано от Велоклуб – Добринище и „Лайн Сикърс”. Това съобщиха от пресцентъра на  Община Банско . Организаторите представиха своите иновативни идеи за развитието на планинското колоездене и предложиха на участниците атрактивен маршрут, с дължина 3 км и 450 м денивелация. \r\nТрасето беше осеяно със скокове и стръмни линии, което се оказа сериозно предизвикателство за състезателите. До финала достигнаха само най-смелите, които бяха наградени с медали и много предметни награди, предоставени от  любезните спонсори. \r\nВелоклуб „Добринище” благодари за подкрепата на Община Банско, която е и официален спонсор на събитието. Състезанието се осъществява и със съдействието на дирекция на Национален парк „Пирин” – Банско, Планинска спасителна служба-отряд  Добринище и Държавно горско стопанство – Добринище.", "date": "2019.07.08", "title": "Благоевград: Състезание по планинско колоездене се проведе в Банско"}
{"url": "http://www.focus-news.net/news/2019/07/08/2678059/d-r-tihomir-mustakov-alergolog-uvelichava-se-broyat-na-hora-stradashti-ot-alergii-namalyava-i-vazrastta-na-patsientite.html", "text": "Увеличава се броят на хора, страдащи от алергии, намалява и възрастта на пациентите. Това каза в интервю за сутрешния блок „Добро утро, България“ на Радио  „Фокус“  алергологът Д-р Тихомир Мустаков. Замърсяванията, синтетичните субстанции и голяма част от агресивните вещества, които се отделят като изпарения са сред основните причини за това, според него. По думите му през летните месеци се обострят поленовите алергии, които се проявяват чрез хрема, дразнене на очите и сърбеж. Той обясни, че първите плодове могат да доведат до чести обриви, отоци и сърбящи зони. Широко разпространена е и слънчевата алергия. „Хората обикновено са жадни за слънце и слънчев загар и излагането за пръв път на слънчеви лъчи се свързва много често с по-тежки реакции, тъй като кожата не е адаптирана. Препоръката е това да става постепенно и да не се предоверяваме на козметиката, тъй като въпреки нейните защитни качества един от факторите, които са особено важни, е претоплянето, което също уврежда кожата“, обясни специалистът. Д-р Тихомир Мустаков коментира още, че летните алергии, както всички останали, могат да се появят изведнъж, без преди това пациентът да е имал оплаквания. Храната в случая е от изключително значение, като тя може да предпази от алергичните симптоми, но и да стане причина за такива, допълни той. \r\nВиктория МЕСРОБОВИЧ-КУВЕНДЖИЕВА", "date": "2019.07.08", "title": "Д-р Тихомир Мустаков, алерголог: Увеличава се броят на хора, страдащи от алергии, намалява и възрастта на пациентите"}
{"url": "http://www.focus-news.net/news/2019/07/08/2678064/burgas-arestuvan-e-mazh-otpravyal-zaplahi-kam-33-godishna-zhena-s-detska-kolichka-i-sapruga-y.html", "text": "Специализираните полицейски сили са арестували мъж, отправял заплахи към 33-годишна жена с детска количка в Бургас. Това съобщи за  Радио „Фокус“ – Бургас  говорителят на ОДМВР-Бургас Цветелина Рандева. През изминалото денонощие, около 06.50 часа, възниква спречкване около района на блок 39 в ж. к „Възраждане“. Докато 33-годишната жена е бутала количката на своето дете, мъж е започнал да я ругае и псува, след което дошъл съпругът на жената и започнал да се кара с мъжа, който отправял заплахи, а самият той извадил джобно сгъваемо ножче и се опитал да го нападне. След това действие нападателят се прибрал у дома, докато специализираните полицейски сили не го арестували. От разигралата се случка няма пострадали. \r\nМария КУРТЕВА", "date": "2019.07.08", "title": "Бургас: Арестуван е мъж, отправял заплахи към 33-годишна жена с детска количка и съпруга й"}
{"url": "http://www.focus-news.net/news/2019/07/08/2678063/pleven-800-dka-posevi-pshenitsa-sa-unishtozheni-pri-pozhar.html", "text": "800 дка посеви пшеница са унищожени при пожар. Това съобщиха от   ОД МВР  . На 5 юли в село Лепица при пожар са унищожени 800 дка посеви пшеница. Сигнал за инцидента е постъпил в Оперативен център на РДПБЗН-Плевен. Незабавно са изпратени служители от РСПБЗН-Червен бряг за локализиране и потушаване на пожара. Предполагаемата причина за произшествието е техническа неизправност на селскостопанска машина.", "date": "2019.07.08", "title": "Плевен: 800 дка посеви пшеница са унищожени при пожар"}
{"url": "http://www.focus-news.net/news/2019/07/08/2678062/makfaksmakedoniya-loshoto-vreme-predizvika-shteti-i-v-zadar.html", "text": "Лошото време не пропусна и Хърватия, след като силните ветрове събориха дървета и предизвикаха големи щети в град Задар, съобщава македонската информационна агенция  “Макфакс“ . По време на бурята, която бушува в хърватския град в неделя вечерта, множество коли са били повредени а в месната пожарна са постъпили десетки сигнали.  \r\nГрадоначалник Бранко Дукич е обиколил засегнатите места, като щетите все още се изчисляват. Няма данни за пострадали хора.  : Цанко Цолов", "date": "2019.07.08", "title": "„Макфакс“(Македония): Лошото време предизвика щети и в Задар"}
{"url": "http://www.focus-news.net/news/2019/07/08/2678061/dobrich-deynosti-po-obnovyavane-na-vodniya-sektor-v-grada-nalagat-spirane-na-vodopodavaneto-v-tsentralnata-gradska-chast.html", "text": "Дейности по проекта за обновяване на водния сектор в града налагат спиране на водоподаването в централната градска част. По информация на ВиК по бул. „Добричка епопея“ се изгражда нова водопроводна връзка, предаде кореспондентът на  Радио „Фокус” – Варна . Поради отстраняване на аварии в областта с нарушено водоподаване са в Район Добрич-селска - с. Росеново - 2 аварии, с. Ловчанци - 2 аварии ПС \" Батово 1 \", в Район Балчик - ул. \" П. Славейков \" в морския град, с. Царичино и с. Сенокос, в Район Каварна – Вилна зона „Топола“, в Район Тервел - СК \" ЖФК\", в Район Генерал Тошево - с. Пчеларово, в Район Шабла - с. Горичане и в Район Крушари - с. Благовец. \r\nЖулиета НИКОЛОВА", "date": "2019.07.08", "title": "Добрич: Дейности по обновяване на водния сектор в града налагат спиране на водоподаването в централната градска част"}
{"url": "http://www.focus-news.net/news/2019/07/08/2678065/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-северномакедонския граничен пункт. Потокът от автомобили към този час на деня е нормален, преминаването се извършва без голямо изчакване. По пътя от и към пункта има опасност от падащи камъни. \r\nВенцеслав ИЛЧЕВ", "date": "2019.07.08", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/07/08/2678066/sport-taysan-fyuri-sreshtu-diontey-uayldar-na-22-fevruari.html", "text": "Бокс: Британецът Тайсън Фюри ще играе повторно срещу американския боксьор Дионтей Уайлдър през февруари 2020 г. При последната среща на двамата, която се състоя през декември, Фюри не успя да отнеме титлата на американеца след като съдиите определиха равенство. На Уайлдър му предстои мач срещу кубинеца Луис Ортиз, като при победа, срещата между него и Фюри за титлата на Световния боксов съвет в тежка категория ще се състои на 22 февруари.", "date": "2019.07.08", "title": "Спорт: Тайсън Фюри срещу Дионтей Уайлдър на 22 февруари"}
{"url": "http://www.focus-news.net/news/2019/07/08/2678068/blagoevgradnad-500-kg-kanabis-sa-izzeti-i-unishtozheni-sled-politseyska-operatsiya-v-oblastta.html", "text": "В хода на провеждаща се полицейска операция по противодействие на производството, съхранението и разпространението на наркотични вещества, на 4 юли 2019 г. е извършена проверка в местността Водосборището в землището на село Гега, община Петрич. Това съобщиха от  ОДМВР-Благоевград. . В обезлесен участък на Държавен горски фонд са открити 321 зелени тревисти растения, с общо тегло 489 кг, реагирали при напрания наркотест положително на канабис. \r\nНа същата дата в местността Ръждакливата вода в землището на село Сливница, община  Кресна, е открита около 40 кв. м терасирана нива със засадени в нея 40 зелени растения, с общо тегло 40.2 кг, реагирали при направения наркотест на канабис. \r\nПо случаите са образувани досъдебни производства. След вземане на представителни проби, растенията са унищожени по установения от закона ред.", "date": "2019.07.08", "title": "Благоевград.Над 500 кг канабис са иззети и унищожени след полицейска операция в областта"}
{"url": "http://www.focus-news.net/news/2019/07/08/2678072/sliven-zadarzhana-e-43-godishna-zhena-napadnala-svoya-sasedka-v-kvartal-nadezhda.html", "text": "Жена на 43 години е задържана за причиняване на телесна повреда в Сливен. Това съобщиха от  ОДМВР-Сливен . На 7 юли полицейски екип се отзовава на сигнал за скандал в квартал „Надежда“. 43-годишната С. М. е нападнала своя 49-годишна съседка, като й причинила наранявания по главата и ръцете. Пострадалата е откарана в Център за спешна медицинска помощ-Сливен за оказване на медицинска помощ и е освободена. Причините за конфликта са в процес на установяване. По случая е образувано досъдебно производство.", "date": "2019.07.08", "title": "Сливен: Задържана е 43-годишна жена, нападнала своя съседка в квартал „Надежда“"}
{"url": "http://www.focus-news.net/news/2019/07/08/2678073/premierat-boyko-borisov-razgovarya-s-generalniya-menidzhar-na-bankata-za-mezhdunarodni-razplashtaniya.html", "text": "Премиерът Бойко Борисов разговаря с Агустин Карстенс, Генерален мениджър на Банката за международни разплащания (БМР). Това съобщиха от  правителствената информационна служба . \r\nПо време на срещата, на която присъства и Димитър Радев, управител на Българската народна банка (БНБ), бяха обсъдени актуални въпроси, свързани с глобалните икономически процеси, перспективите пред европейските икономики и международните финансови пазари. \r\nГенералният мениджър на Банката за международни разплащания (БМР) Агустин Карстенс е в София във връзка с отбелязването на 140-ата годишнина на БНБ.  \r\nБМР, със седалище в Базел, Швейцария, е основана на 17 май 1930 г. и е най-старата международна финансова институция в света. Акционери в БМР са 60 централни банки, като БНБ е сред първите акционери в БМР от 1930 г.", "date": "2019.07.08", "title": "Премиерът Бойко Борисов разговаря с генералния мениджър на Банката за международни разплащания"}
{"url": "http://www.focus-news.net/news/2019/07/08/2678074/galya-todorova-zhelezopatna-sektsiya-vratsa-shte-se-provede-nazemno-tretirane-s-herbitsid-sreshtu-pleveli-po-servitutnata-zhp-liniya-pleven-pordim-levski-na-9-yuli.html", "text": "На 09 юли ще се проведе наземно третиране с хербицид срещу плевели по сервитутната жп линия Плевен - Пордим - Левски. Tова каза за   Радио „Фокус“   Галя Тодорова, железопътна секция Враца по повод обработката на сервитутната жп линия Плевен- Левски. „На 10 юли обработката ще бъде по линията Левски - Пордим - Плевен и на 11 юли по линията Плевен - Ясен - Долни Дъбник - Горни Дъбник“, каза Галя Тодорова. „Третирането се извършва срещу плевели. Подлежащите терени са в местностите на общините по протежение на железопътната линия на разстояние два метра от глава релса от двете страни. Обработката е с препарат НАСА 360 СЛ, който не е токсичен за пчели\", каза още Галя Тодорова.  \r\nВиолета КРЪСТЕВА", "date": "2019.07.08", "title": "Галя Тодорова, железопътна секция Враца: Ще се проведе наземно третиране с хербицид срещу плевели по сервитутната жп линия Плевен - Пордим – Левски на 9 юли"}
{"url": "http://www.focus-news.net/news/2019/07/08/2678075/sliven-32-godishen-mazh-e-postradal-sled-skandal-v-noshtno-zavedenie-v-grada.html", "text": "Служители на Районно управление на МВР-Сливен работят по изясняване на обстоятелствата, свързани с причиняване на телесна повреда. Това съобщиха от  ОДМВР-Сливен . На 7 юли, около 05.00 часа, е получен сигнал за скандал в нощно заведение в град Сливен. На място е изпратен екип, който установява, че 32-годишен мъж в резултат на конфликт с други лица, е паднал по стълбите и е получил комоцио. Прегледан е в Център за спешна медицинска помощ-Сливен и е освободен. По случая е образувано досъдебно производство.", "date": "2019.07.08", "title": "Сливен:  32-годишен мъж е пострадал след скандал в нощно заведение в града"}
{"url": "http://www.focus-news.net/news/2019/07/08/2678070/premierat-boyko-borisov-shte-uchastva-v-sreshta-na-varha-na-protsesa-za-satrudnichestvo-v-yugoiztochna-evropa-v-bosna-i-hertsegovina.html", "text": "Премиерът Бойко Борисов заминава за Босна и Херцеговина за среща на върха на Процеса за сътрудничество в Югоизточна Европа, предаде  репортер на Агенция „Фокус“ . Форумът ще се проведе днес и утре в Сараево и Яхорина и е посветен на икономическото сътрудничество в региона. В първия ден лидерите на югоизточноевропейските държавите ще проведат работна вечеря. В Сараево ще бъдат и президентите на Турция и Република Северна Македония – Реджеп Тайип Ердоган и Стево Пендаровски. \r\nНа срещата на лидерите на страните от Берлинския процес за Западните Балкани в полския град Познан миналата седмица премиерът Борисов съобщи, че ще се срещне с Пендаровски. Това ще бъде първата среща, откакто той пое поста държавен глава на Република Северна Македония. Очаква се основна тема да е историческата фигура Гоце Делчев, която се оказа препъникамък в работата на Съвместната мултидисциплинарна комисия по Договора за добросъседство между България и Северна Македония.  \r\nНа срещата на върха на Процеса за сътрудничество в Югоизточна Европа в Босна и Херцеговина се очаква още премиерът да се срещне и с представители на сръбската делегация след дипломатическото напрежение по повод Косово през уикенда. \r\nКосовският президент Хашим Тачи отказа поканата на председателстващия тристранното председателство на Босна и Херцеговина Милорад Додик и няма да присъства на срещата на върха в Сараево. В знак на солидарност с най-младата държава на Балканите, Албания няма да участва във форума. \r\nПроцесът за сътрудничество в Югоизточна Европа изпълнява ролята на форум за политически диалог за страните от региона. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.  \r\nПо инициатива на страната ни е създадено и парламентарното измерение на ПСЮИЕ, чийто Регионален секретариат е в София.  \r\nБългария е сред най-активните участници в ПСЮИЕ, като три пъти е била негов председател. Останалите страни членки са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия, Черна гора и Косово. \r\nВеселка ИВАНОВА", "date": "2019.07.08", "title": "Премиерът Бойко Борисов ще участва в среща на върха на Процеса за сътрудничество в Югоизточна Европа в Босна и Херцеговина"}
{"url": "http://www.focus-news.net/news/2019/07/08/2678078/lovech-deloto-sreshtu-lisheniya-ot-svoboda-obvinen-v-byagstvo-ot-zatvora-i-otvlichane-shte-se-gleda-po-obshtiya-red.html", "text": "Окръжен съд – Ловеч отложи делото срещу Б.А.И., обвинен в бягство от затвора и в отвличане, при условията на опасен рецидив, съобщиха от пресцентъра на  съда . На днешното заседание подсъдимият отказа да процесът срещу него да бъде гледан при условията на съкратеното съдебно следствие, тъй като не беше съгласен с част от посочените в обвинителния акт факти. Затова съдът взе решение делото да бъде гледано по общия ред, с призоваване и разпит на свидетели. Следващото заседание е насрочено за 3 септември от 9:00 часа.", "date": "2019.07.08", "title": "Ловеч: Делото срещу лишения от свобода, обвинен в бягство от затвора и отвличане, ще се гледа по общия ред"}
{"url": "http://www.focus-news.net/news/2019/07/08/2678067/v-ministerstvo-na-zemedelieto-i-hranite-shte-se-provede-sreshta-za-preventsiya-i-kontrol-na-afrikanskata-chuma-po-svinete.html", "text": "Министърът на земеделието, храните и горите Десислава Танева ще се срещне с областни управители от Северна България, представители на Българската агенция по безопасност на храните и директорите на Държавните горски предприятия, съобщиха от пресцентъра на  Министерство на земеделието и храните . Поканени са представители на 14 области от Северна България.  \r\nПо време на срещата ще бъде обсъдено недопускането и  разпространението на болестта африканска чума по свинете на територията на страната.", "date": "2019.07.08", "title": "В Министерство на земеделието и храните ще се проведе среща за превенция и контрол на африканската чума по свинете"}
{"url": "http://www.focus-news.net/news/2019/07/08/2678077/voennookrazhna-prokuratura-sofiya-rakovodi-dosadebno-proizvodstvo-sreshtu-nastoyasht-i-bivsh-direktor-na-sluzhba-voenna-informatsiya-v-mo-za-dlazhnostni-prestapleniya.html", "text": "Военноокръжна прокуратура (ВОП) – София ръководи досъдебно производство за престъпления по служба, извършени от висши офицери в Служба „Военна информация“ (СВИ) в Министерство на отбраната (МО). Това съобщиха от пресцентъра на  Прокуратурата на Република България . Разследването е стартирало след извършена проверка от ДАНС и сигнали, изпратени от ръководството на ДАНС до главния прокурор. \r\nСъбрани са доказателства за това, че в периода 1 април 2016 г. – 1 май 019 г. са били издадени 504 разрешения за достъп до информация, класифицирана като държавна тайна с ниво на класификация „Секретно“ и „Строго секретно“ в нарушение на Закона за защита на класифицираната информация (ЗЗКИ).  \r\nРазрешенията за достъп до класифицирана информация с ниво „Секретно“ и „Строго секретно“ били издадени от служител по сигурността на информацията в Служба „Военна информация“-МО, а не от компетентния орган – ръководителя на тази служба. Това е довело до нерегламентиран достъп до секретна информация, тъй като достъп е бил предоставен на  504 лица в нарушение на разпоредбите на закона. \r\nСъщите разрешения, издадени от некомпетентен орган, са довели до издаване на сертификати за достъп до класифицирана информация (КИ) на НАТО и ЕС от ДКСИ. \r\nТези факти са отразени в сигналите на ДАНС, станали причина за образуване на досъдебното производство. \r\nВ периода 1 април 2016 г. – 21 май 2018 г. Директор на Служба „Военна информация“ е бил о.р. бригаден генерал С.Д., а в периода 22 май 2018 г. – 1 май 2019 г. директор на службата е бригаден генерал П. А. \r\nИ двамата директори на службата за сигурност - С.Д. и П.А. не са изпълнили задълженията си по служба, регламентирани в чл. 24 ал.1 от Закона за военното разузнаване по ръководство, организиране и контролиране на дейностите по защита на класифицираната информация и допуснали служителите по сигурността на информацията в СВИ да издават разрешения за достъп за нива на класификация, които нямали право да издават, тъй като е изключително правомощие на директора на Служба „Военна информация“ – МО. \r\nНа 30 май 2019 г. под ръководството на ВОП – София бившият директор на СВИ С.Д. и настоящият директор на службата П.А. са привлечени като обвиняеми за извършени престъпления по служба - чл. 387 ал.1 от Наказателния кодекс и са им взети мерки за неотклонение „Подписка“.  \r\nНа 31 май 2019 г. ВОП - София е сигнализирала министъра на отбраната за  това, че в качеството на обвиняем е привлечен настоящият директор на СВИ - П.А., с предложение за временно ограничаване на достъпа до КИ и отнемане на издаденото му разрешение за достъп, както и предприемане на действия за контрол и гарантиране спазването на ЗЗКИ в СВИ - МО. \r\nОт СВИ са изискани множество документи, включително и издадените незаконосъобразно разрешения за достъп до класифицирана информация в оригинал, извършени са разпити на 25 свидетели, назначена е техническа експертиза.  \r\nВ хода на разследването се събират доказателства и за извършени злоупотреби с финансови средства и нарушения на Закона за обществените поръчки в Служба „Военна информация“- МО. Информация за това се съдържа отново в сигнали на ДАНС, оправени до прокуратурата. \r\nВОП –София е възложила на АДФИ извършване на финансова инспекция, резултатите от която се очакват.", "date": "2019.07.08", "title": "Военноокръжна прокуратура – София ръководи досъдебно производство срещу настоящ и бивш директор на Служба „Военна информация“ в МО за длъжностни престъпления"}
{"url": "http://www.focus-news.net/news/2019/07/08/2678080/smolyan-zapochva-mladezhkata-kampaniya-misiya-smolyan.html", "text": "За поредна година Общината организира младежката кампания „Мисия Смолян“, която започва днес и ще продължи до 2 август. Това каза за  Радио „Фокус“ – Смолян  Момчил Николов – секретар на Община Смолян. По думите му, през последните години интересът към инициативата през последните години леко намалява, но местната администрация ще поддържа кампанията докато има желаещи да се включат в нея. 53-ма ученици са заявили желание да участват в „Мисия Смолян“ от града, като се очаква да се уточни броят им в селата Смилян, Момчиловци, Търън, Арда и Катраница. Децата са разделени са на две смени от 8 до 19 юли и от 22 юли до 2 август. В първата смяна има 43 деца, които ще работят в трите квартала – „Смолян“, „Райково“ и „Устово“, посочи Николов. „Смолянската група ще бъде на стадиона в Смолян, райковската на стадиона в квартала и устовската група ще работи в междублоковите пространства там, където няма движение на автомобили. Част от децата от групата в квартал „Устово“ са от центъра за настаняване от семеен тип. За втората смяна има около 10 заявления и най-вероятно всички ще работят в „Райково“, но това ще се реши след като приключат дейностите от първата смяна“, поясни Николов. \r\nТой уточни, че децата както обичайно ще са ангажирани в безопасни за тях дейности, тъй като са непълнолетни. Те ще извършват почистване около стадионите, събиране на тревата и други подобни дейности. Условията за участие в „Мисия Смолян“ е децата да са навършили 16 години и да са ученици. Момчил Николов коментира, че децата се включват в желание с инициативата и са с ясната нагласа, че ще полагат труд 4 часа дневно, ще си уплътнят преди обеда и ще изкарат пари, с които ще могат да си купят нещо. \r\nНели ГЕРГЬОВСКА", "date": "2019.07.08", "title": "Смолян: Започва младежката кампания „Мисия Смолян“"}
{"url": "http://www.focus-news.net/news/2019/07/08/2678081/kyustendil-orazhie-i-boepripasi-sa-izzeti-ot-doma-na-38-godishen-mazh-ot-grada.html", "text": "Оръжие и боеприпаси са иззети от дома на 38-годишен мъж от Кюстендил, съобщиха от пресцентъра на  Областна дирекция на МВР – Кюстендил . Оръжията и боеприпасите са иззети от служители на Районно управление на МВР – Кюстендил при проведени процесуално-следствени действия в частен имот в града. Оръжията са били съхранявани в метална каса и са ловна пушка надцевка с 120 боеприпаса, ловна пушка карабина с 95 боеприпаса, пистолет „Макаров“ с 45 боеприпаса. Срокът на разрешителния документ на собственика е изтекъл. По случая е започнато досъдебно производство, уведомен е дежурен прокурор.", "date": "2019.07.08", "title": "Кюстендил: Оръжие и боеприпаси са иззети от дома на 38-годишен мъж от града"}
{"url": "http://www.focus-news.net/news/2019/07/08/2678083/pazardzhik-poradi-avariya-na-ulichen-vodoprovod-e-narusheno-vodopodavaneto-v-selo-ognyanovo.html", "text": "Поради авария на уличен водопровод е нарушено водоподаването в село Огняново, съобщиха от  „В и К – Пазарджик“ . Аварийни екипи работят по отстраняване на проблема. Очакваният час за възстановяване на водоподаването е 16.00.", "date": "2019.07.08", "title": "Пазарджик: Поради авария на уличен водопровод е нарушено водоподаването в село Огняново"}
{"url": "http://www.focus-news.net/news/2019/07/08/2678084/lena-georgieva-ou-petar-parchevich-v-chiprovtsi-obrazovatelnoto-delo-v-chiprovtsi-zapochva-oshte-v-nachaloto-na-xvii-vek.html", "text": "Образователното дело в Чипровци започва още в началото на XVII век. Това каза в интервю за предаването „Съкровищница на тайните“ на  Радио „Фокус“  Лена Георгиева, директор на ОУ „Петър Парчевич“ в Чипровци. По това време към Българската католическа кустодия започва обучението на момчета от Чипровци в училище, създадено още 1624 година. Това става ясно от документ, оставен от тогавашния епископ Илия Маринов. Обучението се е извършвало не само по различни църковни дисциплини, момчетата са изучавали граматика, философия, математика. „Те са получавали едно светско образование и затова на много места в историческите източници може да се прочете, че всъщност първото светско училище е създадено в Чипровци“, обясни Лена Георгиева. С потушаването на Чипровското въстание и разорението на тогавашния цветущ град Чипровци се слага край на образователното дело за 17 век. „След новото заселване на града в края на 18 и началото на 19 век постепенно населението се обръща отново към получаването на знания. Средата на 19 век отново започва обучението на деца, като в края на 19 век е създадена специална сграда, а преди това децата са се обучавали в различни частни къщи“, добави Лена Георгиева. В новата сграда децата вече се обучават по различните държавни изисквания, като много често са идвали учители от различни места в България. 20-те години се създава и килимарско училище, в което се обучават момичета да тъкат килими. „В Чипровци е известно името на Иван Попов, който идва от севлиевските села, но оставя голяма следа върху образованието в Чипровци. Той е преподавал тогава пеене, но е създал мъжки хор, детска оперета, написал е много музикални произведения. И до днес възрастните хора, които все още са живи, си спомнят с умиление за неговото дело. И това е един от учителите, който оставят много голяма след върху образованието в Чипровци, защото се е грижил за учениците като за свои деца“, допълни Лена Георгиева. След 1945 година се строи още едно училище, което се разширява през 60-те години, това е т. нар. Старото училище, което спира да съществува през 2004 година заради по-малкия брой деца. Най-силните години в развитието на училище „Петър Парчевич“ са 80-те и 90-те години, когато в Чипровци децата завършват средно образование с паралелката по изобразително изкуство, като в основата е усвояването на чипровската килимена тъкан. „След различните демографски промени през средата и началото на 21 век тези паралелки са закрити и днес училището вече е основно. Идеята ни е да възродим килимарската паралелка, за което ще положим усилия през следващата учебна година“, каза още Лена Георгиева. \r\nМарияна ВАЛЕНТИНОВА", "date": "2019.07.08", "title": "Лена Георгиева, ОУ „Петър Парчевич“ в Чипровци: Образователното дело в Чипровци започва още в началото на XVII век"}
{"url": "http://www.focus-news.net/news/2019/07/08/2678082/burgas-prodalzhava-praskaneto-protiv-komari.html", "text": "Продължават имагоцидните обработки срещу комари с топъл и студен аерозол в Бургас. Това съобщиха от пресцентъра на  Община Бургас . И през месец юли ще бъдат обработени паркове, градини, комплекси, квартали и биотопни зони на територията на община Бургас, в часовете от 00.30 до 04.30. Биоцидните препарати, с които ще се извършва третирането срещу комари, са „Цитрол 10/4 УЛВ“ – с разрешение за пускане на пазара № 0292-2/29.09.2016 г., и „Ротрин 200“ – с разрешение за пускане на пазара № 0800-2/30.06.2016 г. Дезинфекционна станция – Бургас ЕООД си запазва правото да променя графика, в следствие на неблагоприятни метеорологични условия (силен вятър, дъжд и др.).", "date": "2019.07.08", "title": "Бургас: Продължава пръскането против комари"}
{"url": "http://www.focus-news.net/news/2019/07/08/2678087/the-guardian-doyche-bank-uvolnyava-18-hil-svoi-sluzhiteli.html", "text": "Хиляди служители на германската „Дойче банк“ се страхуват за бъдещето на своята работа, след като ръководството обяви план за преструктуриране, който предвижда съкращаване на всеки пети работещ в банката, което се равнява на около 18 хил. души, пише британският вестник  Guardian . Планът трябва да бъде приложен в периода до 2022 г.  \r\nИзпълнителният директор Кристиян Севинг прати отворено писмо до служителите, в което изрази своите „огромни съжаления“ относно нововъведението. \r\n„Първо нека да подчертая – наясно съм, че за преструктурирането на нашата банка правим големи съкращения. Лично аз изпитвам огромни съжаления за резултата, което това ще има върху някои от вас, но нямаме друг избор освен да пристъпим към тази промяна директно“, пише в обръщението си Севинг, в което са изразени намеренията „Дойче банк“ да бъде върната към своите корени.  \r\n„За съжаление трябва да приемем факта, че това преструктуриране ще изисква неудобни решения. Това важи особено много за размера на нашия персонал и неговото съкращаване. Уверявам ви, че моите колеги и аз разбираме, че това решение повлиява върху хората и техния живот по непредсказуем начин. Ето защо ние ще направим всичко възможно за да приложим тези съкращения колкото е възможно по-отговорно – смятам това за свой дълг“, заявява още изпълнителният директор.   \r\nРешението на ръководството накара някои членове на изпълнителния съвет да напуснат ръководството на банката, пише още изданието.  \r\nИдеята за промените е дошла заради лошото представяне на банката на финансовия пазар и правните проблеми в последните години.  : Цанко Цолов", "date": "2019.07.08", "title": "The Guardian: „Дойче банк“ уволнява 18 хил. свои служители"}
{"url": "http://www.focus-news.net/news/2019/07/08/2678086/veliko-tarnovo-s-otvoreni-vrati-spetsializiranata-bolnitsa-za-belodrobni-zabolyavaniya-v-grada-otbelyazva-svetovniyat-den-za-borba-s-alergiite.html", "text": "С отворени врати Специализираната болница за белодробни заболявания във Велико Търново отбелязва Световният ден за борба с алергиите. Това каза за  Радио „Фокус“ – Велико Търново  д-р Стела Денчева, управител на лечебното заведение. Тя прикани всеки, който има някакви притеснения, че може да страда от подобни неразположения, да посети болницата и да си направи тест и изследване. Освен това д-р Денчева припомни, че първото и най-важното при подобни съмнения е да се потърси лекарска помощ. „Световният ден за борба с алергиите е инициатива на Световната здравна организация. Идеята е обществото да се запознае с определени заболявания, които се превръщат в бич за нашето съвремие. Специално в областта на респираторната медицина има три такива дни, които ние отбелязваме. Това са денят на ХОББ, на астмата и на алергиите“, обобщи още д-р Стела Денчева. \r\nТя допълни, че целта е да се заостри вниманието на хората към заболяванията и по-скоро към начините за превенция с рисковите фактори и самите болести. \r\nЛуиза ТРАНЧЕВА", "date": "2019.07.08", "title": "Велико Търново: С отворени врати Специализираната болница за белодробни заболявания в града отбелязва Световният ден за борба с алергиите"}
{"url": "http://www.focus-news.net/news/2019/07/08/2678088/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от авариите са селата Голям чардак, Чоба и Отец Паисиево. Не е посочен краен срок за възстановяване на нормалното водоподаване към засегнатите абонати. \r\nЕкипите на водоснабдителното дружество работят и по отстраняването на възникнали аварии на територията на градовете Асеновград, Карлово, Калофер и Пловдив. Без вода за неопределен период от време са живущите в района на ул. „Васил Караиванов“ в град Карлово, домакинствата в района на ул. „Драгол Проданов“ в град Калофер, също абонатите живущи западно от река Чая в Асеновград. До 17.00 часа ще е нарушено водоподаването към абонатите в района на улиците „Богомил“ и „Петко Каравелов“ в град Пловдив. \r\nТони МИХАЙЛОВ", "date": "2019.07.08", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2019/07/08/2678085/prezidentat-rumen-radev-vrachi-visshi-darzhavni-otlichiya-na-chetirima-iztaknati-balgari.html", "text": "Президентът Румен Радев връчи висши държавни отличия на четирима изтъкнати българи, предаде репортер на  Агенция „Фокус“ . Орден „Стара планина“ първа степен получи изявеният спортен деятел Христо Меранзов за заслугите му в областта на физическото възпитание и спорта.  \r\nПрезидентът Румен Радев награди журналиста и мореплавател Дончо Папазов с орден „Стара планина“ първа степен за принос в областта на спорта, науката и журналистиката.  \r\nПроф. д-р Цекомир Воденичаров беше отличен с орден „Св. св. Кирил и Методий“ огърлие за заслугите му за развитието на медицинската наука и за утвърждаването на факултетите по обществено здраве в системата на висшето образование.  \r\nДържавният глава връчи орден „За военна заслуга“ първа степен на о. р. генерал-майор Александър Александров. Легендарният ни космонавт беше отличен за развитието и укрепването на въоръжените сили и за приноса му за националната сигурност на страната.", "date": "2019.07.08", "title": "Президентът Румен Радев връчи висши държавни отличия на четирима изтъкнати българи"}
{"url": "http://www.focus-news.net/news/2019/07/08/2678090/s-demonstratsiya-na-uchebni-simulatori-za-vodachi-na-mps-s-izkustven-intelekt-zapochna-sedmitsa-na-bezopasnostta-na-dvizhenieto-po-patishtata-v-sofiya.html", "text": "С демонстрация на учебни симулатори за водачи на МПС с изкуствен интелект започна Седмица на безопасността на движението по пътищата в София, предаде репортер на  Агенция „Фокус“ . VOGEL simulator клас B са учебни симулатори, които са широко използвани в Германия от учебните центрове. Симулаторите прeдлагат 7 модула за начинаещи кандидати-шофьори, пълна помощ от гласов асистент и най-модерна визуализация чрез три LCD екрана. Използването на този тип симулатори в Германия довежда до 7% по-голяма успеваемост при взимането на теоретичния изпит и 22% при взимане на практическия изпит.  \r\nСимулаторът дава инструкции на водача, а също и отбелязва грешките му. Уменията си изпробваха както възрастни, така и ученици, като всички изразиха мнението, че симулаторът определено ще бъде полезен в бъдещето обучение на младите шофьори. На събитието присъстваха зам.-министърът на образованието и науката Деница Сачева, зам.-кметът по транспорта на Столична община Дончо Барбалов, Богдан Милчев от УС на Института за пътна безопасност.  \r\nНадежда ИВАНОВА", "date": "2019.07.08", "title": "С демонстрация на учебни симулатори за водачи на МПС с изкуствен интелект започна Седмица на безопасността на движението по пътищата в София"}
{"url": "http://www.focus-news.net/news/2019/07/08/2678092/razgrad-okrazhnata-prokuratura-zadarzha-za-srok-do-72-chasa-dvama-bratya-razprostranyavali-chay-za-pushene.html", "text": "Окръжната прокуратура в Разград привлече като обвиняеми за придобиване, държане с цел разпространение и разпространение на наркотични вещества  братята Юлиян и Сергей М. Те са били задържани в ареста за срок до 72 часа в неделя, 7 юли. Това съобщиха от  Апелативна прокуратура – Варна . \r\nПри претърсване в автомобила и в дома на Сергей са намерени и иззети 65,50 грама \"чай за пушене\". 41-годишният мъж бил спрян за проверка от полицията, след като се връщал в Разград след зареждане с наркотичните вещества.  \r\nПри претърсване в стопански постройки, където живеел брат му – 31-годишният Юлиян, полицията намерила и иззела близо 31 грама \"чай за пушене\" и над 8000 лева.  \r\nДосъдебното производство срещу братята наркоразпространители е образувано още през април. Установено е, че всеки от тях  работел сам за себе си, но и двамата разпространявали \"чай за пушене\".  \r\nСергей и Юлиян М. са осъждани многократно. Окръжната прокуратура в Разград ще внесе искане в Разградския окръжен съд за вземане мярка за неотклонение „Задържане под стража“ на обвиняемите.", "date": "2019.07.08", "title": "Разград: Окръжната прокуратура задържа за срок до 72 часа двама братя, разпространявали \"чай за пушене\""}
{"url": "http://www.focus-news.net/news/2019/07/08/2678069/mitsotakis-tova-e-vazhna-pobeda-za-evropa-ne-samo-za-gartsiya.html", "text": "Новоизбраният гръцки министър-председател Кириакос Мицотакис заяви в рамките на интервю за американския телевизионен канал CNBC, че изборната му победа е важна „за Европа, а не само за Гърция“, съобщава електронното издание на вестник  Prothotema . Според Мицотакис, фактът, че крайнодесната формация „Златна зора“ не е успяла да премине трипроцентовата бариера е голяма победа за гръцката демокрация.  \r\n„Аз съм много горд, че поех председателството на Партия, която на предишните избори постигна подкрепа от 28%, а на сегашните вече има почти 40%“, подчерта новият премиер на южната ни съседка. Според неговите думи, това дава на партията му пълно мнозинство, „което преди няколко години много хора смятаха за малко вероятно“.  : Цанко Цолов", "date": "2019.07.08", "title": "Мицотакис: Това е важна победа за Европа, не само за Гърция"}
{"url": "http://www.focus-news.net/news/2019/07/08/2678095/smolyan-goryat-suhi-trevi-v-gorski-fond-v-zemlishteto-na-selo-hvoyna-pozharat-e-lokaliziran.html", "text": "На 7 юли 2019 г. в 17.05 часа е получен сигнал за пожар на сухи треви в горски фонд в землището на с. Хвойна, собственост на Държавно горско стопанство-Хвойна. Предполагаемата причина е мълния. Това съобщиха от  ОДМВР-Смолян . Площта на пожара към 08.00 тази сутрин е 15 дка. До момента са спасени 200 дка смесена гора. Произшествието е локализирано от един екип на РСПБЗН-Чепеларе, като пожарогасенето продължава до пълното погасяване и днес. \r\nНа 5 юли е горял и пожар в компресорна станция на рудник, собственост на \"Горубсо\" АД Мадан, намираща се в кв. \"Батанци\", град Мадан. Пожарът се е разразил на площ от 50 кв. м. Причината също е мълния. Унищожен е един компресор, електрическо табло и около 10 м кабели за високо и ниско напрежение. Спасена е сградата и един компресор. На 4 юли е горяло дърво, поразено от мълния, в района на село Борие, м. Ливадата, в имот, собственост на 40-годишен мъж.", "date": "2019.07.08", "title": "Смолян: Горят сухи треви в горски фонд в землището на село Хвойна, пожарът е локализиран"}
{"url": "http://www.focus-news.net/news/2019/07/08/2678089/maya-manolova-ombudsman-noviyat-organ-savet-za-nablyudenie-shte-sledi-za-sledi-za-prilaganeto-na-politiki-za-zashtita-na-pravata-na-horata-s-uvrezhdaniya.html", "text": "Новият орган Съвет за наблюдение ще следи за следи за прилагането на политики за защита на правата на хората с увреждания. Това каза омбудсманът Мая Манолова при представяне на новия Съвет за наблюдение на и за хората с увреждания, предаде репортер на  Агенция „Фокус“ . Съветът е мониторингов орган, който има за задача да осъществява наблюдение за прилагането на политиките за защита правата на тази уязвима група, както и да съблюдава изпълнението в най-пълна степен на Конвенцията на ООН за хората с увреждания. Председател на новия орган е омбудсманът Мая Манолова. Той се състои от 9-членен състав. Те имат 4-годишен мандат.  \r\nМая Манолова увери, че ще държи на публичността и прозрачността в работата на Съвета за наблюдение и че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип.    \r\n„Ще заложа на доброто сътрудничество с институциите, неправителствените и граждански организации и хората с увреждания“, добави тя. „Имаме намерение да бъдем активни, да не замълчаваме по нито един проблем“, уточни Манолова.  \r\nДаяна ДЮЛГЕРОВА", "date": "2019.07.08", "title": "Мая Манолова, омбудсман: Новият орган Съвет за наблюдение ще следи за следи за прилагането на политики за защита на правата на хората с увреждания"}
{"url": "http://www.focus-news.net/news/2019/07/08/2678093/zam-ministar-denitsa-sacheva-pochti-2500-uchenitsi-godishno-uchat-profesii-za-koito-se-iziskva-shofyorska-pravosposobnost.html", "text": "Почти 2500 ученици годишно учат професии, за които се изисква шофьорска правоспособност. Това каза зам.-министърът на образованието и науката Деница Сачева, която присъства на представянето на учебни симулатори за водачи на МПС с изкуствен интелект, предаде репортер на  Агенция „Фокус“ . По думите на зам.-министъра симулаторът дава възможност за младите хора да попаднат в среда, в която трудно могат да попаднат в учебна обстановка. Деница Сачева каза още, че през следващата година се планира разработването на проекти за дигитално образование. „16%-17% от ПТП в страната се случват на млади шофьори поради липса на достатъчно опит. Всичко, което е свързано с модернизацията на професионалното образование и обучение, е от изключителна важност за нас“, заяви Сачева.  \r\nНадежда ИВАНОВА", "date": "2019.07.08", "title": "Зам.-министър Деница Сачева: Почти 2500 ученици годишно учат професии, за които се изисква шофьорска правоспособност"}
{"url": "http://www.focus-news.net/news/2019/07/08/2678071/greek-reporter-izbiratelnata-aktivnost-v-gartsiya-e-nay-niskata-ot-1974-g-nasam.html", "text": "Избирателната активност по време на предварителния вот в Гърция е най-ниската от 1974 г. насам, съобщава гръцката електронна медия  Greek Reporter . Според предварителни данни, хората, които са се въздържали от глас са 44%. \r\nИзданието припомня, че дори на изборите, провели се по време на финансовата криза през месец май 2012 г. юни същата година и януари 2015 г. процентът на избирателите, които са се въздържали от вот е съответно 34,88%, 37,51% и 35,13%.  \r\nИзданието отбелязва, че заради високите температури, достигащи в някои части на страната до 39 градуса по целзий, много граждани са предпочели да прекарат дена си на плажа.  : Цанко Цолов", "date": "2019.07.08", "title": "Greek reporter: Избирателната активност в Гърция е най-ниската от 1974 г. насам"}
{"url": "http://www.focus-news.net/news/2019/07/08/2678099/smolyan-do-bivsh-ribarnik-v-rayona-na-selo-slednogortsi-sa-okriti-choveshki-ostanki-za-koito-se-predpolaga-che-sa-na-80-godishen-mazh-v-neizvestnost-ot-28-septemvri-2018-g.html", "text": "На 6 юли 2019 г., около 10.15 часа, при извършване обход на свой имот, намиращ се в местността „Камбозови лъки“, до бивш рибарник, в района на село Следногорци, 54-годишен мъж от селото намерил череп и кости, наподобяващи човешки. Това съобщиха от  ОДМВР-Смолян . Незабавно след получаване на сигнала, на мястото се пристигнала дежурна оперативна група при Районно управление на МВР-Мадан. От проведените оперативно-издирвателни мероприятия се установява, че намерените кости, вероятно са на 80-годишен мъж, който е обявен за издирване на 2 октомври 2018 г. По данни на близките му тогава, 80-годишният жител на село Средногорци е напуснал дома си на 28 септември 2018 г. и е в неизвестност от тогава. Предстои да бъде извършена ДНК- експертиза, която по безспорен начин да идентифицира намерените останки. Работата по случая продължава.", "date": "2019.07.08", "title": "Смолян: До бивш рибарник в района на село Следногорци са окрити човешки останки, за които се предполага, че са на 80-годишен мъж, в неизвестност от 28 септември 2018 г."}
{"url": "http://www.focus-news.net/news/2019/07/08/2678100/kardzhali-57-godishen-vodach-e-postradal-tezhko-sled-katastrofa.html", "text": "57-годишен водач е пострадал тежко, след като катастрофирал с управляван от него лек автомобил „Опел“ около 13.00 часа на разклона за село Морянци. Това съобщиха от  ОДМВР-Кърджали . Шофьорът не пропуснал движещия се по път с предимство „Фолксваген“ и последвал удар. Водачът, причинил произшествието, бил прегледан във Филиала на спешна помощ в Крумовград, транспортиран до болницата в Кърджали, а след това в Пловдив и настанен за лечение със счупени шийни прешлени. Тестът за алкохол на водача на блъснатата кола е с отрицателен резултат. Дежурна оперативна група от РУ-Крумовград извършила оглед на мястото на произшествието. Образувано е досъдебно производство.", "date": "2019.07.08", "title": "Кърджали: 57-годишен водач е пострадал тежко след катастрофа"}
{"url": "http://www.focus-news.net/news/2019/07/08/2678098/ministerstvoto-na-kulturata-organizira-rabotna-sreshta-vav-vrazka-s-proizvodstvoto-razprostranenieto-i-predlaganeto-na-falshifikati-na-balgarskoto-izobrazitelno-izkustvo.html", "text": "В Министерството на културата ще се проведе работна среща под патронажа на министъра на културата Боил Банов във връзка с производството, разпространението и предлагането на фалшификати на българското изобразително изкуство, съобщиха от пресцентъра на  министерството . В нея ще участват представители на ангажираните по темата институции, организации и експерти от Главна прокуратура, Главна дирекция „Национална полиция“ на МВР, Съюза на българските художници, Националната галерия, Съюза на колекционерите и Асоциацията на търговците на произведения на изкуството. \r\nЦелта е да бъдат обсъдени следващи стъпки и набелязани мерки, както и да бъдат взети конкретни решения, необходими за иницииране на законодателни промени в областта. Повод за срещата са и придобилите обществен отзвук случаи на сделки и организирани изложби с предмети на изкуството, за които се изразяват съмнения, че са фалшификати. \r\nУсъвършенстването на законовите и подзаконовите нормативни актове, координацията между заинтересованите институции и неправителствени организации, контролната дейност и обменът на информация ще допринесат за разработването на механизъм за превенция и контрол на производството, предлагането и продажбата на фалшификати на българското изобразително изкуство.", "date": "2019.07.08", "title": "Министерството на културата организира работна среща във връзка с производството, разпространението и предлагането на фалшификати на българското изобразително изкуство"}
{"url": "http://www.focus-news.net/news/2019/07/08/2678097/basketbol-kevin-dyurant-shte-igrae-za-bruklin-nets.html", "text": "Баскетбол: Американският клуб от НБА „Бруклин нетс“ обяви, че двукратният шампион на американската Национална баскетболна асоциация Кевин Дюрант ще играе в отбора, собственост на руския магнат Михаил Прохоров. Това е станало в резултат на размяна, при която в стария отбор на Дюрант „Голден стейт уориърс“ преминават трима играчи от „нетс“.", "date": "2019.07.08", "title": "Баскетбол: Кевин Дюрант ще играе за „Бруклин нетс“"}
{"url": "http://www.focus-news.net/news/2019/07/08/2678076/ana-mpa-mitsotakis-shte-polozhi-kletva-kato-nov-premier-v-1300-chasa.html", "text": "Постигналият победа на изборите в Гърция лидер на „Нова демокрация“ Кириакос Мицотакис, ще положи клетка като нов премиер на страната в 13:00 часа местно време в понеделник (няма часова разлика с България, бел. прев.), съобщава агенция  ANA-MPA .  \r\nМалко преди това се очаква Мицотакис да назове министрите от новия кабинет, които той бе избрал още в дните преди вота, но отказваше да оповести публично.  : Цанко Цолов", "date": "2019.07.08", "title": "ANA-MPA: Мицотакис ще положи клетва като нов премиер в 13:00 часа"}
{"url": "http://www.focus-news.net/news/2019/07/08/2678096/maya-manolova-ombudsman-tryabva-da-se-raboti-po-problemite-za-lichnata-pomosht-i-mesechnata-finansova-podkrepa-za-horata-s-uvrezhdaniya.html", "text": "Трябва да се работи по проблемите за личната помощ и месечната финансова подкрепа за хората с увреждания. Това каза омбудсманът Мая Манолова при представяне на новия Съвет за наблюдение на и за хората с увреждания, предаде репортер на  Агенция „Фокус“ . Мая Манолова изтъка четири основни проблема, които според нея трябва да бъдат разрешени. „Проблеми с личната помощ и влизане на Закона за личната помощ. Хората с увреждания, които не подадат в обхвата на Закона на личната помощ. Проблеми, свързани с месечната финансова подкрепа. „Може би сега времето да започне да се обсъжда тази процедура, за да се направят нужните промени в законодателството“, уточни тя. Като друг проблем Манолова посочи неуредената Наредба за медицинската експертиза“, уточни тя.     \r\nНа учредителното заседание присъстват представители на отговорните институции и организации на и за хората с увреждания – министърът на здравеопазването Кирил Ананиев и министъра на труда и социалната политика Бисер Петков.  \r\nДаяна ДЮЛГЕРОВА", "date": "2019.07.08", "title": "Мая Манолова, омбудсман: Трябва да се работи по проблемите за личната помощ и месечната финансова подкрепа за хората с увреждания"}
{"url": "http://www.focus-news.net/news/2019/07/08/2678079/tanjug-borisov-znam-kolko-e-slozhen-problemat-s-kosovo-za-sarbiya.html", "text": "Българският министър-председател Бойко Борисов заяви, че е запознат колко болна тема е проблемът с Косово за Сърбия, поради което не е позволил на външния министър и вицепремиер Екатерина Захариева да реагира остро на изказването на нейният сръбски колега Ивица Дачич, предава информационната агенция  Tanjug .  \r\nБорисов е направил изказването си по време на конгрес на управляващата партия ГЕРБ, проведен в неделя в българската столица.  : Цанко Цолов", "date": "2019.07.08", "title": "Tanjug: Борисов: Знам колко е сложен проблемът с Косово за Сърбия"}
{"url": "http://www.focus-news.net/news/2019/07/08/2678101/ministar-kiril-ananiev-gotovi-sme-s-izmeneniyata-za-meditsinskata-ekspertiza-skoro-shte-bade-fakt-kato-predlozhenie-v-ministerski-savet.html", "text": "Готови сме с измененията за медицинската експертиза, скоро ще бъде факт като предложение в Министерски съвет. Това каза министърът на здравеопазването Кирил Ананиев при представянето на новия Съвет за наблюдение на и за хората с увреждания, предаде репортер на  Агенция „Фокус“ . „Относно медицинската експертиза, ние сме готови с изменения. Водим разговори и дискусии с експертните съвети за последни уточнения по измененията. До края на месеца или най-късно през месец август то да бъде факт като предложение в Министерски съвет“, поясни министър Ананиев. „Ще предвидим механизъм, с който ще се дадат възможност на всички хора с увреждания, които претърпяха няколко изменения на наредбата, те да бъдат освидетелствани по последния вариант на наредбата“, уточни здравният министър.    \r\n„В тестови период сме на информационната система на НЕЛК. В началото на есента ще я представим“, добави той. \r\nДаяна ДЮЛГЕРОВА", "date": "2019.07.08", "title": "Министър Кирил Ананиев: Готови сме с измененията за медицинската експертиза, скоро ще бъде факт като предложение в Министерски съвет"}
{"url": "http://www.focus-news.net/news/2019/07/08/2678102/sliven-zoodobrovoltsi-predlagat-programa-za-kastratsiya-vmesto-priyut-za-bezdomni-zhivotni.html", "text": "Зоодоброволци предлагат да се изготви общинска програма за кастрация на домашни любимци вместо да се пристъпи към изграждане на приют за бездомни животни в Сливен. Предстои тази идея да бъде обсъдена с експертите в Общината, съобщи пред  Радио „Фокус“ – Сливен  кметът на Сливен Стефан Радев. Според зоодоброволците средствата за приюта, които Общината е осигурила, трябва да бъдат вложени в тази общинска програма. \r\n„Мотивътим е, че така бихме достигнали до по-голям брой животни и бихме повлияли повече за решаването на този проблем, отколкото с ограничения капацитет на приюта, който е 50 места“ – коментира Стефан Радев. \r\nПредставителят на зоодоброволците Светла Илиева коментира след срещата с кмета Стефан Радев: „Трябва да се изкорени проблема от основата, трябва домашните животни да се кастрират, за да не се размножават, а после стопаните им да ги изхвърлят на улицата. Уличните кучета са поколение на домашните животни. Ако Общината предложи безплатна кастрация на домашните любимци и хората бъдат информирани за това, тогава би могъл да се реши проблемът, с приют няма да се постигне нищо. Разходите ще си вървят, а бездомните животните ще продължават да се множат по улиците“. \r\nСлед  провеждането на дискусия по темата ще стане ясно дали приютът ще бъде завършен. \r\nПрез последните дни се извършват засилени проверки на собствениците на животни в Сливен като част от мерките, които предприема Общината за ограничаване популацията на бездомни животни.", "date": "2019.07.08", "title": "Сливен: Зоодоброволци предлагат програма за кастрация вместо приют за бездомни животни"}
{"url": "http://www.focus-news.net/news/2019/07/08/2678106/varna-bez-opasnost-za-zhivota-e-deteto-postradaloto-pri-katastrofata-kray-goren-chiflik.html", "text": "Детето, което е пострадало в катастрофата, станала на пътя между селата Горен чифлик и Гроздьово край  Варна вчера вечерта, е без опасност за живота.  Това съобщават от пресцентъра на  Областната дирекция на МВР  в града. Детето е настанено за лечение в болница с фрактура на таз. Все още има опасност за живота на жена на 47 години, която също пострада в катастрофата, допълват от полицията. Тя се лекува в МБАЛ „Св. Анна“, като е получила фрактури на ребра.  Радио „Фокус“ – Варна  припомня, че инцидентът стана вчера около 20 часа. Вследствие на удара, на място е загинал 26-годишният водач на лекия автомобил, който е от Дългопол. В катастрофата, в която поради шофиране с несъобразена скорост, автомобилът се удря в мантинела и се преобръща, пострада и още едно дете. По случая има образувано досъдебно производство.", "date": "2019.07.08", "title": "Варна: Без опасност за живота е детето,  пострадалото при катастрофата край Горен чифлик"}
{"url": "http://www.focus-news.net/news/2019/07/08/2678105/prezidentat-rumen-radev-balgarinat-mozhe-da-postiga-uspehi-na-svetovno-nivo-i-to-v-razlichni-oblasti.html", "text": "Българинът може да постига успехи на световно ниво и то в различни области. Това каза президентът Румен Радев в словото си по време на церемонията по връчване на висши държавни отличия на четирима изтъкнати българи - спортният деятел Христо Меранзов, журналиста и мореплавател Дончо Папазов, проф. д-р Цекомир Воденичаров и о. р. генерал-майор Александър Александров, предаде репортер на  Агенция „Фокус“ . \r\n„За мен е чест и удоволствие да изпълня отредените ми в Конституцията на Република България правомощия и да връча високи държавни отличия на четирима българи за техните високи професионални успехи и издигане на авторитета на Република България и принос за нейното съвременно развитие. Днешната церемония е израз на признателността на обществото ни за тяхната всеотдайност, себеотрицание и огромна съзидателна енергия“, заяви държавният глава. „Макар тяхната професионална дейност да се реализира в различна среда, те доказаха по безспорен начин, че българина може да постига успехи на световно ниво и то в различни области, предизвикващи човешките възможности на върховен предел - от покоряването на необятния космос до превземането на бурните океани, от подготовката на плеада български спортисти с бляскави олимпийски победи до победата над смъртта с развитието на съвременната медицина“, каза още в словото си президентът. Радев допълни, че според това което свързва всички тези успехи в на пръв поглед безкрайно различни сфери на човешката дейност е непокорният български дух и всеотдайност, съчетани по удивителен начин с научен и творчески подход и несломима воля в името на успеха и прогреса. „Уважаеми отличени, убеден съм, че стойността на вашия успех надхвърля далеч вашите лични постижения,  защото той вдъхновява много млади българи да работят със същата неугасваща енергия за просперитета на България. С най-искрено уважение ви поздравявам за високите отличия и ви желая здраве, Изявеният спорен деятел Христо Меранзов произнесе слово от името на наградените. Той изказа благодарности към президента и другите държавни институции, които са признали техните отличия. „Ние четиримата макар и в различни области сме работили в една обща посока – това е човека и нейното физическо и интелектуално развитие“, каза още той.  \r\nТеодора ПАТРОНОВА", "date": "2019.07.08", "title": "Президентът Румен Радев: Българинът може да постига успехи на световно ниво и то в различни области"}
{"url": "http://www.focus-news.net/news/2019/07/08/2678107/kardzhali-120-dka-suhi-trevi-i-hrasti-sa-goreli-v-rayona-na-selo-stremtsi.html", "text": "120 дка сухи треви и храсти са горели в района на село Стремци. Това съобщиха от  ОДМВР-Кърджали .  10 огнеборци с 2 противопожарни автомобила от службата в Кърджали са локализирали и загасили около 120 дка запалени сухи треви. Пожарът е избухнал на 7 юли около 15.30 часа вследствие на небрежна работа с огън.", "date": "2019.07.08", "title": "Кърджали: 120 дка сухи треви и храсти са горели в района на село Стремци"}
{"url": "http://www.focus-news.net/news/2019/07/08/2678109/burgaskiyat-sastezatel-rosen-rankov-specheli-parvo-myasto-po-planinsko-koloezdene.html", "text": "Бургаският състезател Росен Ранков спечели първо място в своята категория по време на националния шампионат по планинско колоездене. Това съобщиха от пресцентъра на  Община Бургас . Надпреварата се проведе на 7 юли в местността Шилото. В нея участваха най-добрите български състезатели по планинско колоездене за деца и юноши до 16 години в дисциплината даунхил. Домакин на шампионата бе бургаският клуб по планинско колоездене ШОР ИНВЕЙДЪРС.", "date": "2019.07.08", "title": "Бургаският състезател Росен Ранков спечели първо място по планинско колоездене"}
{"url": "http://www.focus-news.net/news/2019/07/08/2678108/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница и се преминава безпроблемно. \r\nДеница ДИМИТРОВА", "date": "2019.07.08", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/07/08/2678104/d-r-krasimir-kulinski-sayuz-na-obshtopraktikuvashtite-lekari-pazardzhik-goreshtoto-vreme-aktivizira-enterokoli-i-obostryane-na-simptomite-pri-hronichno-bolni-patsienti.html", "text": "Горещото време активизира ентероколи и обостряне на симптомите при хронично болни пациенти. Сезонната заболеваемост през летните месеци се дължи предимно на консумацията на студени и газирани напитки, които възпаляват гърлото, съобщи за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в област Пазарджик. По думите му хората, в стремежа си да се спасят от жегите, консумират твърде студени напитки, посещават плувни басейни с не много топла вода и това води до настинки, възпаление на гърлото и температура. Нелекувани, тези заболявания увреждат стомаха и започват ентероколитни усложнения. ю \r\n„От друга страна, потърпевши от горещините са и възрастните хора с хронични заболявания, особено тези с хипертония и с проблеми на пикочно-половата система. За тях е важно да консумират много течности през деня, да избягват да се излагат продължително време на слънце и да подсилват имунитета си със сезонни плодове и зеленчуци“, уточни д-р Кулински. Той допълни, че горещините водят до понижение на кръвното и е възможно на хората да им прилошава, затова приемът на течности е много важен. \r\nАлбена ЖИЛЕКОВА", "date": "2019.07.08", "title": "Д-р Красимир Кулински, Съюз на общопрактикуващите лекари – Пазарджик: Горещото време активизира ентероколи и обостряне на симптомите при хронично болни пациенти"}
{"url": "http://www.focus-news.net/news/2019/07/08/2678103/tass-rusiya-i-balgariya-otbelyazvaha-140-godini-ot-ustanovyavane-na-diplomaticheski-otnosheniya.html", "text": "Русия и България отбелязваха 140 години от установяването на дипломатически отношения между двете страни, съобщава  ТАСС . В  пози повод руският посланик в София Анатолий Макаров и българският в Москва Атанас Кръстин дадоха интервю за ТАСС и българската информационна агенция “Фокус“.  \r\nСпоред Макаров, българо-руските отношения са наистина специални. „Като дипломат, работил в не една държава, мога да ви потвърдя  това“, категоричен е руският посланик. Според него, двете страни са свързани от „обща история, обща културна основа, славянска душа и православната вяра“. „Често говорим за това, но не става въпрос за празни приказки – зад тях се крият хиляди животи, които руските войници са дали за свободата на България, хиляди двустранни проекти и начинания“, допълва Макаров. Според него сега, 140 години по-късно основата на двустранното сътрудничество между София и Москва не е само историческото наследство, а голяма роля играят и новите перспективни направления като фармацевтиката, икономиката и ИТ сектора.  \r\nОт своя страна, Атанас Кръстин смята, че отношенията между България и Русия се градят на историческите основи на общ дух, вяра, писменост и култура, като агенцията цитира думите на българският посланик, според които „историята на духовните връзки между двата народа са уникален пример за многовековно успешно, взаимно обогатяване“.  : Цанко Цолов", "date": "2019.07.08", "title": "ТАСС: Русия и България отбелязваха 140 години от установяване на дипломатически отношения"}
{"url": "http://www.focus-news.net/news/2019/07/08/2678116/sport-mateys-de-liht-postigna-dogovorka-s-yuventus.html", "text": "Футбол: Футболистът на „Аякс“ Матейс де Лихт е постигнал договорка с Ювентус относно преминаването си в италианския тим. Това е съобщил неговият агент Мино Райола тази сутрин. Официалното преминаване на защитника в Ювентус ще стане след като от италианския шампион довършат преговорите с тима от Амстердам, като към момента двата отбора не могат да постигнат споразумение относно трансферната сума.", "date": "2019.07.08", "title": "Спорт: Матейс де Лихт постигна договорка с Ювентус"}
{"url": "http://www.focus-news.net/news/2019/07/08/2678113/dobrich-oblastniyat-savet-na-bchk-i-lyatna-akademiya-za-detsa-organizirat-obuchenie-za-preventsiya-na-vodniya-travmatizam-priyateli-s-vodata.html", "text": "Областният съвет на Български червен кръст (БЧК) в Добрич и лятна академия за деца „Джуниър” предлагат организирана работа по методиката на БЧК за превенция на водния травматизъм „Приятели с водата”, предаде кореспондентът на  Радио „Фокус” . Програмата е подходяща за деца на възраст от 1-ви до 4-ти клас. Тя формира култура на поведение за безопасен контакт с водата. Под ръководството на инструктор по водно спасяване и доброволци на БЧК децата ще имат възможност да изградят и начални плувни умения, да усвоят знания за опасностите при къпане и плуване, да познават начините за оказване на помощ и самопомощ при воден инцидент. Организационната форма на процеса на обучение е теоретико-практическа. Заниманията ще бъдат представени посредством интерактивни методи под формата на симулации, игри и беседи по темата.  \r\nПрограмата е интегрирана в плана за работа с децата от лятната академия „Джуниър”. Продължителността е 8 седмици с планирани занимания на плувен басейн 4 часа един път в седмицата. Плуването е един от най- неагресивните спортове, подходящ и за превенция срещу заболявания на опорно-двигателния апарат. Таксата за достъп на децата до плувния басейн се осигурява от Български червен кръст и Академия „Джуниър”. Обучителните помагала се предоставят безвъзмездно от хуманитарната организация в Добрич. Инициативата ще се реализира с участието на Слави Михов, доброволец на БМЧК, правоспособен воден спасител и представител на лятната академия. Началото ще бъде поставено на 10 юли от 9.30 ч. на плувния басейн в комплекс „ Хиподрума”. \r\nЖулиета НИКОЛОВА", "date": "2019.07.08", "title": "Добрич: Областният съвет на БЧК и лятна академия за деца организират обучение за превенция на водния травматизъм „Приятели с водата”"}
{"url": "http://www.focus-news.net/news/2019/07/08/2678117/yambol-zapochna-prochistvane-na-rekata-v-grada.html", "text": "Община стартира дейности по прочистване коритото на река Тунджа в рамките на града. Мерките включват премахване на саморасла растителност – храсти и дървета по дигите и коритото на реката. Разчистването обхваща цялото протежение на „градския“ ръкав – от разделителното съоръжение в северозападната част на Ямбол до района под ж.к. „Граф Игнатиев“ на юг. Това съобщиха от пресцентъра на  Община Ямбол . \r\nКампанията тази година е обвързана с предстоящия ремонт на хидротехническото съоръжение, което регулира притока на вода от р. Тунджа през града, като я разпределя, според нуждите, по двата ръкава на реката и има предпазваща роля за евентуално заливане на градските територии. \r\nЗа извършване на ремонта е необходимо временно реката да бъде пренасочена само през градския ръкав. С тази цел са и стартиралите дейности по прочистване на дигите и коритото. В момента е в ход процедура по избор на фирма-изпълнител на ремонтно-възстановителните работи по хидротехническото съоръжение. Заложените мерки включват укрепване на подпорна стена, възстановителни работи на преливник, водобоен кладенец, както и реконструкция чрез изграждане на рибен проход. \r\nИзвършваните дейности са част от усилията на общината за гарантиране безопасността на града от евентуално наводнение. Мерки по прочистване на дигите и коритото се извършват регулярно през годините, а предстоящият ремонт на разделителното съоръжение ще бъде реализиран със средства от държавния бюджет по искане на кмета Георги Славов.", "date": "2019.07.08", "title": "Ямбол: Започна прочистване на реката в града"}
{"url": "http://www.focus-news.net/news/2019/07/08/2678111/burgas-nay-modernata-klinika-za-hemodializa-v-grada-shte-bade-otkrita-na-19-yuli.html", "text": "Най-модерните технологии в сферата на хемодиализата са вече в Бургас. Този юли в града отваря врати специализиран медицински център NephroLife. Това съобщиха от пресцентъра на  Община Бургас . Откриването на клиниката ще се проведе от 12.00 часа на 19 юли.  Официални гости ще бъдат посланикът на Израел Н. Пр. Ирит Лилиан, кметът на Бургас Димитър Николов, зам.-кметът по здравеопазване д-р Лорис Мануелян, представители на здравните власти и бизнес средите в града. Центърът се намира на удобно и спокойно място – в к-с „Изгрев“, зад мол „Плаза“.  \r\nТова е първият диализен център в България, който въвежда високотехнологичните практики, прилагани в Израел – един от центровете за качествено специализирано лечение и иновации в света. Консултант на центъра е проф. Дорон Шварц. Той е ръководител на отделението по нефрология и диализа в Ихилов Сурас, една от най-големите болници в Израел. Проф. Шварц е преподавател в университета в Тел Авив и е включен в списъка на „Най-добрите израелски лекари“ на списание „Форбс“. На чело на NephroLife в Бургас, като медицински директор, застава д-р Николай Тодоров. Той има над 40 години опит и присъства два пъти в списъка на „Най-добрите лекари в София“.   Индивидуалното отношение към всеки болен е залегнало в стратегията на медицинския център. Екипът на клиниката ще осигурява на пациентите цялостен скрининг, включително периодични кръвни, биохимични и хормонални изследвания за проследяване на ефективността на лечението. Ако е необходима корекция на терапията, специалистите в диализния център ще назначават такава. На място ще се осъществяват и консултации с диетолог, както и с квалифициран психолог.  \r\nСградата е оборудвана и обзаведена по начин, който да осигури на пациентите комфорт и приятна обстановка, по време на лечението. Всеки от тях ще има на разположение лично пространство с телевизор и стойка за компютър или таблет, така че времето прекарано в центъра  да минава неусетно. В рамките на дневния си престой, пациентите ще могат да изпият чаша кафе или чай, да се насладят на леките закуски от менюто или просто да се отдадат на няколко  часа с книга в ръка. Пациентите ще могат да се възползват и от безплатен транспорт от и до здравното заведение в диализните дни.", "date": "2019.07.08", "title": "Бургас: Най-модерната клиника за хемодиализа в града ще бъде открита на 19 юли"}
{"url": "http://www.focus-news.net/news/2019/07/08/2678112/afp-kitay-obvini-sasht-zaradi-esklatsiyata-na-iranskata-yadrena-kriza.html", "text": "Китай заявиха в понеделник, че „едностранният тормоз“ на САЩ е причината за ескалацията на иранската ядрена криза, след като в неделя от Техеран обявиха, че смятат да прехвърлят разрешения таван на обогатяване на уран, предава  AFP . \r\nСпоред изявление на външното министерство в Пекин, „фактите показват, че едностранният тормоз се превръща в разрастващ се тумор“. „Прекомерният натиск, упражняван от САЩ спрямо Иран е главната причина за иранската ядрена криза“, категоричните са от китайското ведомство.  \"Фокус\" припомня: \r\nВ неделя от Иран обявиха, че имат намерение да нарушат поетите ангажименти по ядрената сделка между Техеран и шест други страни, сключена през 2015 г. Съгласно споразумението, САЩ, Русия, Китай, Франция, Великобритания и Германия премахват своите икономически санкции срещу ислямската републука, срещу което от Техеран поставят ограничение на своята ядрена програма, едно от което е забраната да не се складира уран повече от 300 килограма и да не се обогатява в нива, превишаващи 3,67%. Първия ангажимент бе нарушен по-рано миналата седмица, а в неделя Техеран заяви, че ще наруши и втория. Правителството на близкоизточната страна обяви, че смята да нарушава по един поет ангажимент на всеки 60 дни, ако ядреното споразумение не бъде спасено. През 2018 г. американският президент Доналд Тръмп изтегли САЩ от сделката и наложи санкции срещу Иран. Техеранското правителство от своя страни заяви, че макар Белия дом да е излязъл от споразумението, останалите пет държави също имат вина, тъй като не са направили достатъчно, за да разубедят Тръмп.  : Цанко Цолов", "date": "2019.07.08", "title": "AFP: Китай обвини САЩ заради есклацията на иранската ядрена криза"}
{"url": "http://www.focus-news.net/news/2019/07/08/2678114/bogdan-milchev-institut-za-patna-bezopasnost-balgariya-gubi-okolo-2-ot-bvp-godishno-ot-patni-intsidenti.html", "text": "България губи около 2% от БВП годишно от пътни инциденти. Това прави близо 1.8 млрд. лева на година. Това каза експертът от Института за пътна безопасност Богдан Милчев, който присъства на представянето на учебни симулатори за водачи на МПС с изкуствен интелект, предаде репортер на  Агенция „Фокус“ . „България изостава с нормативната си уредба, свързана с обучението и с пътната безопасност“, каза още Милчев. По думите му средствата, инвестирани в пътна безопасност, се възвръщат в десеторен размер.  \r\nМилчев обясни  че симулаторите за обучение на кандидат-шофьорите са възприети преди повече от 10 години в целия Европейски съюз. Той отбеляза, че в България повечето курсисти не провеждат обучение на магистралите поради отдалечеността на градовете от тях, а симулаторът дава възможност за такова обучение. „Институтът за пътна безопасност изучи международния опит и симулаторите в Германия се използват като възможност до 4 часа от практическото обучение. Автошколите, които използват такива симулатори, имат със 7% по-голяма успеваемост на своите курсисти“, добави Богдан Милчев.  \r\nНадежда ИВАНОВА", "date": "2019.07.08", "title": "Богдан Милчев, Институт за пътна безопасност: България губи около 2% от БВП годишно от пътни инциденти"}
{"url": "http://www.focus-news.net/news/2019/07/08/2678110/doncho-barbalov-zam-kmet-na-sofiya-tryabva-da-izpolzvame-kolkoto-mozhe-poveche-novite-tehnologii-za-podobryavane-na-patnata-bezopasnost.html", "text": "Трябва да използваме колкото може повече новите технологии за подобряване на пътната безопасност, за да се тренират хората в една контролирана среда. Това каза заместник-кметът на София по направление „Финанси и стопанска дейност“ Дончо Барбалов по време на  представянето на учебни симулатори за водачи на МПС с изкуствен интелект, предаде репортер на  Агенция „Фокус“ . Заместник-кметът добави, че от Столична община непрекъснато работи по въпроса за пътната безопасност. „Отговорност на всеки от нас пътя е да спазваме правилника за движение, да проявявам съобразителност и здрав разум“, каза Барбалов и добави, че трябва да се търсят още начини за подобряване на подготовката на водачите. \r\nИзпълнителният директор на фирмата, доставила симулаторите, Йордан Йорданов обясни, че такива симулатори се използват много широко особено в Германия. Той отчете, че според статистиката използването им повишава със 7% успеваемостта на младите шофьори в теоретичния изпит и с 22% в практическия изпит. „Намалява се значително стресът и рискът от инциденти при младите шофьори“, добави Йорданов като уточни, че симулаторът е направен за начинаещи шофьори. „Вместо да се пробват тийнейджъри с автомобилите на родителите си да правят инциденти, това е едно прекрасно средство, с което децата могат да бъдат готови за вземане на книжка“, коментира Йорданов. Той коментира, че в България няма утвърдена ценова листа за симулаторите, а в Германия цените са между 15 000 и 17 000 евро.  \r\nНадежда ИВАНОВА", "date": "2019.07.08", "title": "Дончо Барбалов, зам.-кмет на София: Трябва да използваме колкото може повече новите технологии за подобряване на пътната безопасност"}
{"url": "http://www.focus-news.net/news/2019/07/08/2678115/ministar-biser-petkov-550-mln-lv-dostignaha-sredstvata-za-integratsiya-na-horata-s-uvrezhdaniya.html", "text": "550 млн. лв. достигнаха средствата за интеграция на хората с увреждания. Това каза министърът на труда и социалната политика Бисер Петков по време на представяне на новия Съвет за наблюдение на и за хората с увреждания, предаде репортер на  Агенция „Фокус“  „Със създаването на Съвета за наблюдение ще се изпълняват и задължения по Конвенцията на ООН за правата на хората “, уточни той. „В рамките на 6 месеца от влизане в сила на Закона за уврежданията и личната помощ, подзаконовата наредба е готова и действаща. До края на месец март беше приет правилник за прилагане на закона, който определяше процедурата и реда. От 1 април се прилага тази методика“, уточни Бисер Петков. Методиката регламентира реда и условията по изготвянето на индивидуална оценка на потребностите на хората с увреждания, включително оценка за потребността от предоставяне на социални услуги, лична помощ или друг вид подкрепа при условия и по ред, определени със закон. С нея се регламентира обективен начин на изчисляване на броя часове лична помощ за всеки човек с увреждане до и над 18-годишна възраст. Министър Петков уточни, че сега предстои приемане на националната програма за достъпна жилищна среда и лична мобилност. „Тя е изработена в процес на обществено обсъждания“, уточни той.  „Със заложените в бюджета по програмата за интеграция на хората с увреждания промени, средствата достигнаха 550 млн.лв. и се опитваме да реализираме максимална подкрепа в различните области за интеграция на хората с уреждания“, добави социалният министър.  \r\nДаяна ДЮЛГЕРОВА", "date": "2019.07.08", "title": "Министър Бисер Петков: 550 млн. лв. достигнаха средствата за интеграция на хората с увреждания"}
{"url": "http://www.focus-news.net/news/2019/07/08/2678119/yambol-kmetat-georgi-slavov-shte-napravi-inspektsiya-po-saniraneto-na-zhilishten-blok.html", "text": "Кметът на Ямбол Георги Славов ще направи  проверка по извършваното саниране на блок № 19 на бул. „Димитър Благоев“.Това съобщиха от пресцентъра на  Община Ямбол . Заедно с главния архитект на общината, директора на строителната дирекция и членове на екипа по Национална програма за енергийна ефективност към общината, той ще се запознае с  напредъка по обновяването на жилищния блок. На място ще разговаря с представителите на строителната фирма, изпълняваща обекта, както и с живущите в блока. Срещата е част от редовните инспекции, които кметът прави по строителните обекти в града. \r\nВ момента, освен по блок 19 на „Д. Благоев“, енергийно ефективни мерки се прилагат и по сградата на бл. 14 в к-с „Хале“. Предстои строително-монтажни работи да стартират и в ж.к. „Диана“, бл. 10, както и на ул. „Стара планина“ № 1.", "date": "2019.07.08", "title": "Ямбол: Кметът Георги Славов ще направи инспекция по санирането на жилищен блок"}
{"url": "http://www.focus-news.net/news/2019/07/08/2678118/plovdiv-kmetat-na-rayon-iztochen-nikolay-chunchukov-vrachi-pocheten-plaket-na-nachalnika-na-shesto-rayonno-politseysko-upravlenie.html", "text": "По случай професионалния празник на служителите на МВР, кметът на район „Източен“ в Пловдив Николай Чунчуков връчи почетен плакет на комисар Николай Кирков – началник на Шесто районно полицейско управление. Това съобщиха за  Радио „Фокус“ – Пловдив  от Общината. „Това отличие е израз на нашето признание за  високия професионализъм  в организацията на работата  на полицейското управление на територията на района и за осигуряване на спокойствието и реда  за нашите жители.  Знаем, че във всеки един момент  можем да разчитаме на адекватна помощ и превантивни мерки“, заяви в приветствието си  Николай Чунчуков. Според него особено важни са постиженията при изграждането на доверие между хората в етническия квартал и полицейските служители. \r\nЦенна е и помощта, която служителите на Шесто районно оказват на кметството при проверките по домовете на отсъстващи деца и ученици в задължителна предучилищна и училищна възраст. По този повод кметът на „Източен“ отбеляза и приноса на районните инспектори от  детска педагогическа стая Найден Трифонов и Камен Паунов, които бяха наградени с грамоти и книги. Добри думи за работата на полицаите сподели и заместник-кметът на района Васко Василев. \r\nОт своя страна началникът на Шесто районно полицейско управление комисар Николай Кирков благодари за почетните отличия и увери, че полицейските служители ще продължат бъдат винаги на линия. Той даде пример с многобройните беседи на районните инспектори в училищата по важни въпроси, свързани със сигурността, трафика на хора и интернет заплахите.", "date": "2019.07.08", "title": "Пловдив: Кметът на район „Източен“ Николай Чунчуков връчи почетен плакет на началника на Шесто районно полицейско управление"}
{"url": "http://www.focus-news.net/news/2019/07/08/2678122/burgas-razkrasyavaneto-na-ul-bogoridi-prodalzhava-a-kam-obshtinskata-programa-se-prisaedinyavat-i-sgradi-po-glavnata-ulitsa.html", "text": "„Нов живот за старите фасади“ е програма на Община Бургас, към която се присъединяват все повече собственици на сгради, тъй като виждат с очите си постигнатия положителен резултат с първите нейни контрагенти. Това съобщиха от пресцентъра на  Община Бургас . Виждат го още жителите на града, както и неговите гости. Такава е и философията на програмата – главните пешеходни зони на Бургас да станат още по-атрактивни и с добавена туристическа стойност. За целта Общината, с одобрението и подкрепата на местния парламент, изготвя със собствени сили архитектурните проекти за възстановяване на фасадите и координира тежките съгласувателни процедури между собствениците и Министерство на културата.  \r\nВече приключиха строителните дейности за възстановяване на знаковата сграда с адрес ул. „Лермонтов“ 26. В момента се работи по сградата на „Богориди“, където е настанена сладкарница „Роза“ – там собствениците си спечелиха проект по оперативна програма „Региони в растеж“. В началото на август иде ред на сградите с адрес „Богориди“ №4, „Богориди“ №6, както и сградата на ъгъла на „Антим I“ и „Богориди“. Междувременно собствениците на вече пет сгради по главната улица проявяват интерес да се присъединят към програмата „Нов живот за старите фасади на Бургас“. Очертава се в близко бъдеще по „Александровска“ и „Богориди“ да има тук-там по някоя несанирана фасада, а не както досега тук-там по някоя санирана.  \r\nОбщина Бургас благодари на всички частни собственици, които сe присъединиха или ще се присъединят към програмата. „Осъзнаването, че градът е на всички и всички имаме отговорности към него, може само да помогне за неговия възход“, посочват от Общината.", "date": "2019.07.08", "title": "Бургас: Разкрасяването на ул. „Богориди“ продължава, а към общинската програма се присъединяват и сгради по главната улица"}
{"url": "http://www.focus-news.net/news/2019/07/08/2678124/burgas-v-grada-shte-bade-otkrita-parvata-u-nas-izlozhba-posvetena-na-satrudnichestvoto-mezhdu-balgariya-i-shveytsariya.html", "text": "В града ще бъде открита първата у нас изложба, посветена на сътрудничеството между България и Швейцария. Това съобщиха от пресцентъра на  Община Бургас . Тя се организира от дирекция Централно координационно звено в Министерския съвет и посолството на Конфедерация Швейцария у нас. Изложбата ще бъде открита с официална церемония на 10 юли, от 18.00 ч., пред Експозиционен център „Флора“. В събитието ще участват посланикът на Конфедерация Швейцария у нас Н. Пр. г-жа Мюриел Берсе Коен, г-жа Йорданка Ананиева – заместник-кмет „Култура и образование“, и г-жа Руска Бояджиева – заместник-кмет „Европейски политики и околна среда“ на Община Бургас, г-н Иван Иванов – директор на дирекция „Централно координационно звено“ в МС. В продължение на две седмици Бургас ще бъде домакин на изложбата с авторски снимки на фотографа Иво Данчев. Тя е озаглавена „Хора за хората“ и показва житейските истории на участници в проектите, реализирани през последните десет години у нас с финансовата подкрепа на Българо-швейцарската програма за сътрудничество.", "date": "2019.07.08", "title": "Бургас: В града ще бъде открита първата у нас изложба, посветена на сътрудничеството между България и Швейцария"}
{"url": "http://www.focus-news.net/news/2019/07/08/2678120/sobstvenitsite-na-futbolnite-klubove-ludogorets-tsska-i-levski-sa-na-sreshta-pri-premiera-boyko-borisov.html", "text": "Собствениците на три от най-големите футболни клубове у нас - Георги Домусчиев на „Лудогорец“, Гриша Ганчев на ЦСКА и Васил Божков на „Левски“, са на среща при министър-председателя Бойко Борисов, предаде  бТВ .  \r\nТя се провежда в неговия кабинет в Министерски съвет и е започнала в 11.00 часа На нея присъства и президентът на Българския футболен съюз Борислав Михайлов. Поканени са още главният прокурор Сотир Цацаров и министърът на вътрешните работи Младен Маринов. \r\nБорисов кани тримата в разгара на голям скандал в българския футбол, дни преди старта на новия сезон в Първа професионална лига. \r\nВ четвъртък ЦСКА изпрати ултимативно писмо до БФС заради телевизионни правата. Клубът обвини Домусчиев в четворен конфликт на интереси като собственик на излъчващата шампионата телевизия, „Лудогорец“, „Футбол Про Медия“ и член на Изпълкома на футболната централа. Според появилите се информации, преди това е проведена среща на най-високо ниво между представители на тима от стадион „Българска армия“ и „Левски“.", "date": "2019.07.08", "title": "Собствениците на футболните клубове „Лудогорец“, ЦСКА и „Левски“ са на среща при премиера Бойко Борисов"}
{"url": "http://www.focus-news.net/news/2019/07/08/2678121/maya-manolova-ombudsman-sotsialnite-sluzhbi-tryabva-da-dostignat-do-vseki-edin-chovek-s-uvrezhdane.html", "text": "Социалните служби трябва да достигнат до всеки един човек с увреждане. Това каза омбудсманът Мая Манолова при представяне на новия Съвет за наблюдение на и за хората с увреждания, предаде репортер на  Агенция „Фокус“ . „Трябва да се стигне лично до всеки човек с увреждане. Има начини за комуникация. Има списъци. Всичко това е публично. Да не остане човек, който има нужда от личен асистент, без лично да е информиран от социален работник“, заяви Манолова. „Съветът за наблюдение на и за правата на хората с увреждания ще издаде заповед на социалните служби лично да посетят всеки един от хората с увреждания, който ползва личен асистент“, посочи тя. По думите й така хората ще получат пълна информация за начина, по който да получат необходимата за тях подкрепа.  \r\nСпоред министъра на труда и социалната политика Бисер Петков често се изпускат срокове или нови по-добри възможности за получаване на подкрепа, в случаите когато няма добро информиране.  \r\nДаяна ДЮЛГЕРОВА", "date": "2019.07.08", "title": "Мая Манолова, омбудсман: Социалните служби трябва да достигнат до всеки един човек с увреждане"}
{"url": "http://www.focus-news.net/news/2019/07/08/2678125/kazanlak-mazh-na-55-godini-e-hvanat-da-shofira-s-368-promila-alkohol.html", "text": "Мъж на 55 години от Казанлък е хванат да шофира с 3.68 промила алкохол, съобщиха от  Областна дирекция на МВР – Стара Загора .  \r\nВ Районно управление - Казанлък е започнато бързо производство по чл. 34 -3б от Наказателния кодекс срещу 55-годишен казанлъчанин, затова че е управлявал лек автомобил \"Фолксваген\" по първокласен път I-6, след употреба на алкохол с концентрация от 3.68 промила, установено с техническо средство.", "date": "2019.07.08", "title": "Казанлък: Мъж на 55 години е хванат да шофира с 3.68 промила алкохол"}
{"url": "http://www.focus-news.net/news/2019/07/08/2678127/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-северномакедонския пункт. Трафикът не е интензивен. Няма образували се колони от чакащи автомобили. \r\nВенцеслав ИЛЧЕВ", "date": "2019.07.08", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/08/2678129/haskovo-3285-teniski-s-postaveno-logo-na-targovski-marki-bez-razreshenie-na-pravopritezhatelya-sa-izzeti-pri-proverka-na-tovaren-avtomobil-v-dimitrovgrad.html", "text": "Стоки с лого на защитени марки са открити от полицаи на Районно управление на МВР-Димитровград. Рано сутринта на 5 юли, те спрели за проверка на булевард „Раковски“ товарен автомобил, управляван от 40-годишен мъж от Нова Загора. Това съобщиха от пресцентъра на  МВР . При инспекцията от багажника на превозното средство иззели 3285 тениски с поставено лого на търговски марки без разрешение на правопритежателя. Предадени са с протокол на разследващите по образуваното по чл.172-б ал.1 от НК досъдебно производство. Мъжът е бил задържан за срок до 24 часа.", "date": "2019.07.08", "title": "Хасково: 3285 тениски с поставено лого на търговски марки без разрешение на правопритежателя са иззети при проверка на товарен автомобил в Димитровград"}
{"url": "http://www.focus-news.net/news/2019/07/08/2678126/the-telegraph-svoboden-katerach-se-izkachi-do-95-tya-etazh-na-londonski-nebostargach-izpolzvayki-fasadata-na-sgradata.html", "text": "Неизвестен мъж се е покатерил по фасадата на известния лондонски небостъргач „The Shard” до неговия 95-и етаж, пише британския вестник  Telegraph , като пояснява, че това е една от най-високите сгради в Европа.  \r\nСигнал за случката е подаден рано сутринта в понеделник и пристигайки на мястото, полицията е отцепила района и изпратила своите хора, които да изчакат мъжа на върха на високата 309 метра сграда. От редакцията на изданието припомнят, че това не е първият път, в който търсачи на силни усещания се катерят без екипировка по небостъргача. \r\nСпоред полицията, мъжът е провел разговор със служители на реда след своето приключение, които са го освободили. Срещу него няма да бъдат повдигани обвинения. Новината предизвика масова реакция в социалните мрежи, най-вече в шеговит тон. Според едно такова мнение, „човекът се е изкачил до върха на небостъргач, а аз дори не мога да стана от леглото си в понеделник сутрин“. Голям брой хора се надяват неизвестният катерач да е заснел изкачването си.   : Цанко Цолов", "date": "2019.07.08", "title": "The Telegraph: Свободен катерач се изкачи до 95-тя етаж на лондонски небостъргач, използвайки фасадата на сградата"}
{"url": "http://www.focus-news.net/news/2019/07/08/2678130/gd-granichna-politsiya-trafikat-na-gkpp-dunav-most-ruse-e-intenziven-na-vhod-za-leki-a-na-gkpp-dunav-most-vidin-na-izhod-na-tovarni-avtomobili.html", "text": "Трафикът на \"ГКПП Дунав мост-Русе\" на българо-румънската граница е интензивен на вход за леки, а на ГКПП \"Дунав мост-Видин\" - на изход на товарни автомобили. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.07.08", "title": "ГД \"Гранична полиция\": Трафикът на \"ГКПП Дунав мост-Русе\" е интензивен на вход за леки, а на ГКПП \"Дунав мост-Видин\" - на изход на товарни автомобили"}
{"url": "http://www.focus-news.net/news/2019/07/08/2678128/pregled-na-mezhdunarodnite-novini-do-1300-chasa-agentsiya-fokus.html", "text": "Неизвестен мъж се е покатерил по фасадата на известния лондонски небостъргач „The Shard” до неговия 95-и етаж, пише британския вестник Telegraph, като пояснява, че това е една от най-високите сгради в Европа.  \r\nСигнал за случката е подаден рано сутринта в понеделник и пристигайки на мястото, полицията е отцепила района и изпратила своите хора, които да изчакат мъжа на върха на високата 309 метра сграда. От редакцията на изданието припомнят, че това не е първият път, в който търсачи на силни усещания се катерят без екипировка по небостъргача. \r\nСпоред полицията, мъжът е провел разговор със служители на реда след своето приключение, които са го освободили. Срещу него няма да бъдат повдигани обвинения. Новината предизвика масова реакция в социалните мрежи, най-вече в шеговит тон. Според едно такова мнение, „човекът се е изкачил до върха на небостъргач, а аз дори не мога да стана от леглото си в понеделник сутрин“. Голям брой хора се надяват неизвестният катерач да е заснел изкачването си.   \r\n***  Членовете на новото гръцко правителство на партията „Нова демокрация“ ще бъдат официално обявени в 18:00 часа в понеделник, съобщава електронното издание на вестник Protothema. Имената на министрите, избрани от премиера Кириакос Мицотакис, ще бъдат разкрити от новия говорител на правителството Стелиoс Петсас.  \r\n***  Китай заявиха в понеделник, че „едностранният тормоз“ на САЩ е причината за ескалацията на иранската ядрена криза, след като в неделя от Техеран обявиха, че смятат да прехвърлят разрешения таван на обогатяване на уран, предава AFP. \r\nСпоред изявление на външното министерство в Пекин, „фактите показват, че едностранният тормоз се превръща в разрастващ се тумор“. „Прекомерният натиск, упражняван от САЩ спрямо Иран е главната причина за иранската ядрена криза“, категоричните са от китайското ведомство.  \r\n\"Фокус\" припомня: \r\nВ неделя от Иран обявиха, че имат намерение да нарушат поетите ангажименти по ядрената сделка между Техеран и шест други страни, сключена през 2015 г. Съгласно споразумението, САЩ, Русия, Китай, Франция, Великобритания и Германия премахват своите икономически санкции срещу ислямската републука, срещу което от Техеран поставят ограничение на своята ядрена програма, едно от което е забраната да не се складира уран повече от 300 килограма и да не се обогатява в нива, превишаващи 3,67%. Първия ангажимент бе нарушен по-рано миналата седмица, а в неделя Техеран заяви, че ще наруши и втория. Правителството на близкоизточната страна обяви, че смята да нарушава по един поет ангажимент на всеки 60 дни, ако ядреното споразумение не бъде спасено. През 2018 г. американският президент Доналд Тръмп изтегли САЩ от сделката и наложи санкции срещу Иран. Техеранското правителство от своя страни заяви, че макар Белия дом да е излязъл от споразумението, останалите пет държави също имат вина, тъй като не са направили достатъчно, за да разубедят Тръмп.  \r\n***  Хиляди служители на германската „Дойче банк“ се страхуват за бъдещето на своята работа, след като ръководството обяви план за преструктуриране, който предвижда съкращаване на всеки пети работещ в банката, което се равнява на около 18 хил. души, пише британският вестник Guardian. Планът трябва да бъде приложен в периода до 2022 г.  \r\nИзпълнителният директор Кристиян Севинг прати отворено писмо до служителите, в което изрази своите „огромни съжаления“ относно нововъведението. \r\n„Първо нека да подчертая – наясно съм, че за преструктурирането на нашата банка правим големи съкращения. Лично аз изпитвам огромни съжаления за резултата, което това ще има върху някои от вас, но нямаме друг избор освен да пристъпим към тази промяна директно“, пише в обръщението си Севинг, в което са изразени намеренията „Дойче банк“ да бъде върната към своите корени.  \r\n„За съжаление трябва да приемем факта, че това преструктуриране ще изисква неудобни решения. Това важи особено много за размера на нашия персонал и неговото съкращаване. Уверявам ви, че моите колеги и аз разбираме, че това решение повлиява върху хората и техния живот по непредсказуем начин. Ето защо ние ще направим всичко възможно за да приложим тези съкращения колкото е възможно по-отговорно – смятам това за свой дълг“, заявява още изпълнителният директор.   \r\nРешението на ръководството накара някои членове на изпълнителния съвет да напуснат ръководството на банката, пише още изданието.  \r\nИдеята за промените е дошла заради лошото представяне на банката на финансовия пазар и правните проблеми в последните години.  \r\n***  Избирателната активност по време на предварителния вот в Гърция е най-ниската от 1974 г. насам, съобщава гръцката електронна медия Greek Reporter. Според предварителни данни, хората, които са се въздържали от глас са 44%. \r\nИзданието припомня, че дори на изборите, провели се по време на финансовата криза през месец май 2012 г. юни същата година и януари 2015 г. процентът на избирателите, които са се въздържали от вот е съответно 34,88%, 37,51% и 35,13%.  \r\nИзданието отбелязва, че заради високите температури, достигащи в някои части на страната до 39 градуса по целзий, много граждани са предпочели да прекарат дена си на плажа.  \r\n***  Лошото време не пропусна и Хърватия, след като силните ветрове събориха дървета и предизвикаха големи щети в град Задар, съобщава македонската информационна агенция  “Макфакс“ . По време на бурята, която бушува в хърватския град в неделя вечерта, множество коли са били повредени а в месната пожарна са постъпили десетки сигнали.  \r\nГрадоначалник Бранко Дукич е обиколил засегнатите места, като щетите все още се изчисляват. Няма данни за пострадали хора.  \r\n***  Повече от 30 депутати от Консервативната партия са готови да гласуват, за да блокират евентуално излизане на Великобритания от Европейския съюз без споразумение, пише британското консервативно издание The Telegraph, като отбелязва, че това се случва, докато двете враждебни групи се готвят за развръзка в парламента. \r\nСам Джийма каза, че депутатите ще преследват \"законодателни\" възможности, за да спрат Брекзит без сделка, като например предотвратяване на разпускане на парламента  от следващия премиер или създаването на алтернативни възможности. \r\nТова се случва, след като Лейбъристката партия намекна, че може да поиска вот на недоверие към правителството, ако то действително се насочи към Брекзит без сделка. \r\nВ понеделник народните представители ще предприемат нов опит за блокиране на излизането на Великобритания от ЕС по време на гласуването в Камарата на общините за Северна Ирландия. \r\nПравителството внесе законопроект за блокиране на всякакви избори  за северноирландския парламент, докато продължават преговорите за възстановяване на баланса на правомощията на държавите, влизащи във Великобритания. \r\n***  Лошото време, което удари Хърватия в предходните дни, застигна и Сърбия. В столицата на Войводина - Нови Сад, се изви гръмотевична буря, придружена със силен вятър и градушка с размерите на лешник, съобщава електронното издание на белградския ежедневник Danas. \r\nЛошото време доведе до изкореняване на дървета и съответно - до проблеми в трафика. От Фрушка гора са изстреляни ракети срещу градушка, които вероятно са разбили облака, така че в района не са регистрирани големи щети в резултат на бурята. На места обаче е било прекъснато електричеството, главно заради паднали дървета върху жиците.  \r\nПрипомня се, че в района на Нови Сад се провежда фестивала \"Екзит\", на който присъстват хиляди хора от различни краища на света. Уверява се, че лошото време не е поставило под заплаха продължаването на събитието.  \r\n***", "date": "2019.07.08", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/08/2678132/kyustendil-22-godishen-mazh-ot-kyustendil-e-zadarzhan-za-pritezhanie-na-blizo-180-opakovki-s-kanabis.html", "text": "22-годишен мъж от Кюстендил е задържан в събота вечерта за притежание на наркотично вещество. При извършена проверка полицаите иззели от младежа 20 опаковки канабис. Това съобщиха от пресцентъра на  МВР . При последвали процесуално-следствени действия в имот, обитаван от него, били открити и иззети още 159 опаковки с канабис. Видът на наркотичното вещество е установен с полеви наркотест. По случаите са започнати досъдебни производства в Районно управление на МВР-Кюстендил. Уведомен е дежурен прокурор.", "date": "2019.07.08", "title": "Кюстендил: 22-годишен мъж от Кюстендил е задържан за притежание на близо 180 опаковки с канабис"}
{"url": "http://www.focus-news.net/news/2019/07/08/2678136/makfaks-vaorazhen-grabezh-na-banka-v-makedonskata-obshtina-saray.html", "text": "Сутринта в понеделник е бил извършен въоръжен грабеж на банка в македонската община Сарай, това са съобщили от финансовата институция, предава агенция  “Макфакс“ . По време на грабежа в банката са се намирали служители и клиенти, които обаче не са пострадали.  \r\nКъм момента все още няма данни каква сума е била открадната. Органите на реда извършват оглед на местопрестъплението и работят в близко сътрудничество с представителите на банката за залавяне на извършителите.   : Цанко Цолов", "date": "2019.07.08", "title": "„Макфакс“: Въоръжен грабеж на банка в македонската община Сарай"}
{"url": "http://www.focus-news.net/news/2019/07/08/2678135/haskovo-3600-kasa-sa-konfiskuvani-pri-proverka-na-lek-avtomobil-v-oblastniya-grad.html", "text": "Цигари без бандерол са конфискували полицаи от полицейското управление в Хасково. Това съобщиха от пресцентъра на  МВР . Служители от група „Охрана на обществения ред“ проверили на ул. „Мадара“ лек автомобил, управляван от 30-годишен. При проверката се оказало, че мъжът превозвал в колата 3600 къса безакцизни цигари, които са предадени с протокол. Мъжът е задържан до 24 часа по заведеното бързо производство.", "date": "2019.07.08", "title": "Хасково: 3600 къса са конфискувани при проверка на лек автомобил в областния град"}
{"url": "http://www.focus-news.net/news/2019/07/08/2678134/dolya-ivanova-sekretar-na-nch-slavyanska-beseda-knizhovno-druzhestvo-slavyanska-beseda-se-prevrashta-v-ognishte-na-parvite-kulturni-institutsii-v-darzhavata.html", "text": "Книжовно дружество „Славянска беседа“ се превръща в огнище на първите културни институции в държавата. Това каза в интервю за предаването „Съкровищница на тайните“ на  Радио „Фокус“   Доля Иванова, секретар на Народно читалище „Славянска беседа“ в София. „Оттук започва дейността си първата театрална трупа, която по-късно става основата за изграждане на трупата на Народния театър. Оттук започва хоровото изкуство - с професор Николай Николаев се създава първият български хор. Оттук започва туристическото движение с Алеко Константинов, сценографията с Антон Безеншек, както и филхармонията. Всъщност културната дейност на София в един почти десетгодишен период от време е съсредоточена в „Славянска беседа“. Началото на българската опера също се поставя в „Славянска беседа“. Не бива да се изненадваме, че тези културни институции са се родили в „Славянска беседа“, обясни Доля Иванова. Читалището е създадено през 1880 година. Инициатор за създаването на Книжовно просветно дружество „Славянска беседа“ сме смята Антон Безеншек. „Читалището е създадено на 11 май 1880 година, като следващата година на 11 май нашето читалище навършва 140 години. На 18 май същата година се приема неговият устав, а на 25 май се провежда учредително събрание в присъствието на 75 човека, които са интелектуалци както от България, така и от редица славянски страни“, каза още Доля Иванова. Първият дом на Книжовно просветно дружество „Славянска беседа“ се изгражда със собствени средства през 1881 година. По-късно се построяват още няколко сгради, които да отговарят на разрасналата се дейност и членска маса на Дружество „Славянска беседа“. Последната сграда, в която се намира читалището сега, е построена през 1937 година. В ръководството на читалището влизат редица интелектуалци и известни политици, които са играли важна роля в новата българска администрация. Между тях се открояват имената на Иван Вазов, Алеко Константинов, Константин Иречек, Марин Дринов, Борис Вазов, Иван Гешов, Иван Мърквичка, професор Николай Николаев, Георги Кьосеиванов, Димитър Греков, Александър Панайот Хитов, професор Иван Цибулка, Михаил Сарафов, Стоян Данев и много други. От основаването на дружеството „Славянска беседа“ през 1880  година до 2017 година за почетни членове са удостоени над 60 души, между които Константин Иречек, генерал Сава Груич, д-р Милан Стоянович, Екзарх Йосиф I, Фердинанд Сакскобургготски, Негово царско величество престолонаследникът княз Борис Сакскобургготски. Доля Иванова отбеляза, че читалище „Славянска беседа“ е единственото в страната със собствена театрална сграда. Това е театър „Сълза и смях“. \r\nМарияна ВАЛЕНТИНОВА", "date": "2019.07.08", "title": "Доля Иванова, секретар на НЧ „Славянска беседа“: Книжовно дружество „Славянска беседа“ се превръща в огнище на първите културни институции в държавата"}
{"url": "http://www.focus-news.net/news/2019/07/08/2678137/ministar-predsedatelyat-boyko-borisov-provede-sreshta-sas-sobstvenitsite-na-trite-vodeshti-futbolni-otbora.html", "text": "Министър-председателят Бойко Борисов проведе среща със собствениците на трите водещи футболни отбора Георги Домусчиев (\"Лудогорец\"), Васил Божков (\"Левски\") и Гриша Ганчев (ЦСКА-София), съобщиха от пресцентъра на  Министерски съвет . На разговора присъстваха също главният прокурор Сотир Цацаров, заместник-главният прокурор Иван Гешев, министърът на вътрешните работи Младен Маринов, президентът на Българския футболен съюз Борислав Михайлов и съветникът на министъра на младежта и спорта Гошо Гинчев. По време на срещата бе обсъдено началото на футболното първенство у нас с оглед на спокойното му протичане. Собствениците на футболните клубове заявиха, че отборите им ще бъдат водени от принципите на честната игра. По думите им няма да се допуска напрежение на терена, което да се пренася към агитките. Няма да се позволят и заплахи към футболните съдии.  \r\nПрезидентът на БФС Борислав Михайлов благодари на министър-председателя Бойко Борисов, че спомага за решаването на проблемите в българското първенство.", "date": "2019.07.08", "title": "Министър-председателят Бойко Борисов проведе среща със собствениците на трите водещи футболни отбора"}
{"url": "http://www.focus-news.net/news/2019/07/08/2678139/kardzhali-27-godishen-mazh-e-otkradnal-lek-avtomobil-s-prekratena-registratsiya-v-selo-kirkovo-i-go-e-izostavil-sled-kato-kolata-se-e-zapalila-zaradi-kaso-saedinenie.html", "text": "Криминалисти от Районно управление на МВР-Кирково задържали местен жител, отнел противозаконно лек автомобил „Опел“. Колата била без табели, с прекратена регистрация и паркирана в селото. Това съобщиха от пресцентъра на  МВР . 27-годишен успял да подкара автомобила, но в землището на село Орлица, вследствие на късо съединение в инсталация, колата се запалила и там била изоставена. След подаден сигнал около 07.30 часа вчера бил извършен оглед на мястото на произшествието и са организирани издирвателни действия от Районно управление на МВР-Кирково. Установен е 27-годишният извършител на кражбата, който е задържан за срок до 24 часа. Образувано е досъдебно производство.", "date": "2019.07.08", "title": "Кърджали: 27-годишен мъж е откраднал лек автомобил с прекратена регистрация в село Кирково и го е изоставил, след като колата се е запалила заради късо съединение"}
{"url": "http://www.focus-news.net/news/2019/07/08/2678138/vasil-kopchev-osnovatel-na-natsionalen-turisticheski-pohod-pleven-karlovo-tazi-godina-pohodat-chestva-yubiley-ot-25-godini.html", "text": "Тази година походът чества  юбилей от 25 години. Това каза за  Радио „Фокус“  Васил Копчев, основател на национален  туристически поход Плевен- Карлово, маршрут по стъпките на Васил Левски. ,,В похода се включват ученици от плевенските училища, а ядрото са от Математическа гимназия ,,Гео Милев“.  Походът ще се проведе в осем лъча. Сегашният ръководител д-р Галя Цветкова също работи много активно за осъществяването му.  „Ще участвам за 25 –и път, но с само  с двама мои ученици, единият от тях е   от основателите“, каза Васил Копчев. Той допълни, че както походът е започнал с един човек, така се стреми  да го завърши.  ,,Ще се качим на билото на Балкана на Беклемето и ще слезем в Сопот.  За мен този поход е една възможност ние българите да докажем, че Левски няма да бъде забравен.  Левски е символ на свободата. Когато кажем думата ,,Левски“ се разбира свобода.  Да живее в робство и да направи повече за свободата от съвременниците, това означава, че е една епохална личност.  Исках да науча учениците да почитат Левски, да знаят защо е безсмъртен“, каза още Васил Копчев. ,, Апостола накара народа да повярва в себе си.  Всъщност Левски е в основата на подготовката на Априлското въстание. Самите дейци в основата на въстанието при обиколките си месеци преди избухването му казват, че са ходели по стъпките на Левски.  Тръгваме от Плевен и заради близкия му съратник Данаил Попов, който го е приютявал и финансирал.  Предал съм идеята в ръцете на хора, които я отстояват не по-малко от мен и ще я продължат“, подчерта Васил Копчев.  \r\nВиолета КРЪСТЕВА", "date": "2019.07.08", "title": "Васил Копчев, основател на национален  туристически поход Плевен- Карлово: Тази година походът чества  юбилей от 25 години"}
{"url": "http://www.focus-news.net/news/2019/07/08/2678131/afp-rusiya-izrazi-zagrizhenost-otnosno-iranskata-yadrena-kriza.html", "text": "Русия изрази загриженост заради плановете на Иран да наруши договорения през 2015 г. таван за обогатяване на уран, това се казва в официално изявление на Москва, направено в понеделник, предава  AFP .  \r\nГоворителят на Кремъл Дмитрий Песков заяви, че „ситуацията, разбира се, създава грижи“. Пред журналисти в руската столица той допълни „Русия се стреми да продължи диалога и усилията на дипломатическия фронт“. „Ние все още подкрепяме иранската сделка“, категоричен е говорителят.   : Цанко Цолов", "date": "2019.07.08", "title": "AFP: Русия изрази загриженост относно иранската ядрена криза"}
{"url": "http://www.focus-news.net/news/2019/07/08/2678142/sport-ekaterina-bobrova-obyavi-kraya-na-karierata-si.html", "text": "Фигурно пързаляне: Екатерина Боброва обяви край на своята спортна кариера посредством страницата си в социалните мрежи. 29-годишната рускиня стана олимпийски шампион от 2014 г., когато си партнираше с Дмитрий Соловьов. Отново с него тя зае второто място през 2018 г. в Пьончан. Двойката, която не се състезава по време на миналия сезон, има и завоювани няколко бронзови медала.", "date": "2019.07.08", "title": "Спорт: Екатерина Боброва обяви края на кариерата си"}
{"url": "http://www.focus-news.net/news/2019/07/08/2678141/haskovo-zadarzhan-e-77-godishen-mazh-prichinil-pozhara-v-selo-yabalkovo.html", "text": "С мярка на задържане до 24 часа е 77-годишен мъж, причинил пожар в село Ябълково. Това съобщиха от пресцентъра на  МВР . Вчера в 17.10 часа в Районно управление на МВР-Димитровград бил получен сигнал, че до жп гарата в селото горят сухи треви. На място пристигналите екипи установили, че горят треви, нива с небалирана слама и покрив на необитаема къща. Пожарът е овладян, изгорели са покривът на постройката и 75 декара стърнища. В хода на работата е изяснено, че мъжът е запалил сухите треви в имота си в селото, откъдето са тръгнали пламъците. Работата по образуваното досъдебно производство продължава.", "date": "2019.07.08", "title": "Хасково: Задържан е 77-годишен мъж, причинил пожара в село Ябълково"}
{"url": "http://www.focus-news.net/news/2019/07/08/2678123/protothema-kabinetat-na-mitsotakis-shte-bade-obyaven-v-1800-chasa-v-ponedelnik.html", "text": "Членовете на новото гръцко правителство на партията „Нова демокрация“ ще бъдат официално обявени в 18:00 часа в понеделник, съобщава електронното издание на вестник  Protothema . Имената на министрите, избрани от премиера Кириакос Мицотакис, ще бъдат разкрити от новия говорител на правителството Стелиoс Петсас.  : Цанко Цолов", "date": "2019.07.08", "title": "Protothema: Кабинетът на Мицотакис ще бъде обявен в 18:00 часа в понеделник"}
{"url": "http://www.focus-news.net/news/2019/07/08/2678145/dobrich-mazh-s-psihichni-problemi-vsledstvie-na-upotreba-na-alkohol-e-skochil-ot-prozorets-na-ostaklena-terasa-v-balchik.html", "text": "На 7 юли, в 10.30 ч., чрез тел. 112 е заявено по мобилен телефон, че лице лежи на земята пред блок в ж. к. \"Балик\" в град Балчик. Това съобщиха от  ОДМВР-Добрич . При извършения оглед на местопроизшествие е установено, че мъж е скочил от прозорец на остъклена тераса. Той е жител на Балчик и е с диагноза \"психични и поведенчески разстройства вследствие на употреба на алкохол - синдром на зависимост\". По случая е образувано бързо производство.", "date": "2019.07.08", "title": "Добрич: Мъж с психични проблеми вследствие на употреба на алкохол е скочил от прозорец на остъклена тераса в Балчик"}
{"url": "http://www.focus-news.net/news/2019/07/08/2678144/borislav-mihaylov-bfs-razbrahme-se-za-fearpley.html", "text": "Говорихме надълго и нашироко да има един пълен феърплей в новото първенство. Всички си обещаха да не се притесняват съдиите, дават си парите за футбол. Срещата беше много добра. Това каза президентът на Българскияв футболен съюз Борислав Михайлов пред журналисти след срещата при премиера Бойко Борисов със собствениците на три от най-големите футболни клубове - Лудогорец, ЦСКА и Левски, главния прокурор Сотир Цацаров и министъра на вътрешните работи Младен Маринов преди началото на новия сезон, предаде репортер на  Агенция „Фокус“ . \r\n„Видяхте кои хора присъстват на тази среща, най-важните в държавата, така че те могат да вземат мерки, ако наистина има някакъв натиск върху съдиите или съдиите сами търсят този натиск“, заяви Михайлов. „Аз също съм гражданин на България като всички вас и също съм чул такива неща, но винаги съм казвал, че всички знаят моя телефон и нито един съдия не ми се е обадил за 14 г. Така че, ако има такъв сигнал, те трябва да потърсят съдействие от компетентните органи. Футболният съюз не е такъв“, посочи той. Михайлов каза още, че е много лесно да се каже, че има натиск, въпросът е да се докаже. \r\nБорислав Михайлов отбеляза ,че инициативата за срещата е на премиера Бойко Борисов. „Г-н Борисов се грижи за цялата държава, съответно футболът е феномен и съответно спокойствието между феновете дава спокойствие на всички граждани на България. Знаете какво се случи – самият Футболен съюз, заради футболните хулигани в момента УЕФА ни разследва за два мача. Единият в Чехия навън, единият с Косово вкъщи. Така че това е проблем и с такива срещи точно може да бъде, не абсолютно изгладен, но може да се повлияе. Това е премиерът на държавата. Ние  благодарим за тази среща. Той има много други неща, с които да се занимава. Оттук нататък ние трябва да се оправяме, с това което сме коментирали на тази среща“, коментира още президентът на БФС.  \r\n\"Дискутирахме темата за конфликта на интереси с телевизионните права. При закупуването на Нова телевизия, процедура за конфликт на интереси е минала. Все пак Нова тв не излъчва първенството от миналата година, а от три години\", уточни той.", "date": "2019.07.08", "title": "Борислав Михайлов, БФС: Разбрахме се за феърплей"}
{"url": "http://www.focus-news.net/news/2019/07/08/2678146/tanjug-makron-shte-bade-na-poseshtenie-v-belgrad-na-15-yuli.html", "text": "На 15 юли френският президент Еманюел Макрон ще бъде на посещение в сръбската столица Белград, съобщава държавната информационна агенция  Tanjug . Според неофициална информация, Макрон ще обсъди със своя сръбски колега Александър Вучич множество проблеми, сред които най-много внимание ще бъде отделено на ситуацията, свързана с Косово и отношенията Прищина-Белград.  : Цанко Цолов", "date": "2019.07.08", "title": "Tanjug: Макрон ще бъде на посещение в Белград на 15 юли"}
{"url": "http://www.focus-news.net/news/2019/07/08/2678147/kardzhali-zadarzhan-e-44-godishen-mazh-bil-priyatelkata-si-v-momchilgrad.html", "text": "За нанесени удари на приятелката си 44-годишен мъж е задържан в Районно управление на МВР-Момчилград. Това съобщиха от пресцентъра на  МВР . Инцидентът станал на 4 юли в града. След подадена жалба в прокуратурата от потърпевшата и организирани издирвателни действия мъжът е установен и задържан. Работата по случая продължава.", "date": "2019.07.08", "title": "Кърджали: Задържан е 44-годишен мъж, бил приятелката си в Момчилград"}
{"url": "http://www.focus-news.net/news/2019/07/08/2678140/ministar-desislava-taneva-vsyaka-sedmitsa-oblastnite-epizootichni-komisii-shte-zasedavat-otnosno-afrikanskata-chuma-po-svinete.html", "text": "Всяка седмица Областните епизоотични комисии ще заседават относно африканската чума по свинете. Това каза министърът на земеделието, храните и горите Десислава Танева след среща за предприемане на мерки за превенция и контрол на болестта африканската чума по свинете, предаде репортер   Агенция „Фокус“ . „От тази седмица започват областните епизоотични комисии да заседават всяка седмица. До края на деня ще излязат актуализирани заповеди за мерки срещу заболяването,  включително и от Изпълнителната агенцията по горите“, каза тя. До края на деня ще бъдат актуализирани и информационните материали за населението и тези, които живеят на село и в дворовете отглеждат домашни свине“, посочи Десислава Танева.  \r\nДаяна ДЮЛГЕРОВА", "date": "2019.07.08", "title": "Министър Десислава Танева: Всяка седмица Областните епизоотични комисии ще заседават относно африканската чума по свинете"}
{"url": "http://www.focus-news.net/news/2019/07/08/2678148/dobrich-okolo-7-200-lv-sa-otkradnati-s-vzlom-ot-apartament-v-grada.html", "text": "На 4 юли, в 14.59 ч. чрез тел. 112 е заявено от жител на Добрич, че неизвестно лице за времето от 10.00 ч. на 1 юли до 15.00 ч. на 4 юли чрез взлом на входна врата е проникнало в апартамент в града. Това съобщиха от  ОДМВР-Добрич . Извършена е кражба на сумата от около 7 200 лв. и два златни пръстена с неустановен грамаж. По случая е образувано досъдебно производство.", "date": "2019.07.08", "title": "Добрич: Около 7 200 лв. са откраднати с взлом от апартамент в града"}
{"url": "http://www.focus-news.net/news/2019/07/08/2678143/d-r-damyan-iliev-babh-edin-ot-golemite-problemi-afrikanskata-chuma-e-razprostranenieto-i-chrez-opakovki-i-ostatatsi-ot-hrani.html", "text": "Един от големите проблеми е разпространението на африканската чума чрез опаковки и остатъци от храни. Това каза изпълнителният директорът на БАБХ Дамян Илиев след среща за предприемане на мерки за превенция и контрол на болестта африканската чума по свинете, предаде репортер  Агенция „Фокус“ . Д-р Дамян Илиев припомни, че до този момент има две огнища на болестта у нас – в село Жернов и Новачене. Там работата е приключила. Евтаназирани са 46 прасета в село Жернов“, посочи той, като уточни, че точната бройка за умъртвените животни в село Новачене ще бъде предадена по-късно през деня. Основният начин за разпространение на заболяването не е само дивите прасета, а продукцията на домашни прасета, където има вирус“, посочи той. По думите му, ако се използват умъртвените животни за консумация, тази продукция може да стигне до всяка точна на страната и вредите да бъдат големи. Самите места, където са били болните животни, може да очакваме, че там вирусът може да се запази до 3-4 месеца и да се разпространи“, коментира той. \r\nОпаковки и остатъци от храни пренесоха заболяването чак в Белгия, закараха заболяването близо до Будапеща. Един от големите проблеми е този“, заяви д-р Илиев. Той призова хората ако имат съмнения за болестта да сигнализират. „Не трябва да се мисли, че е възможно, че се правят компромиси и някой да говори затова защо бързате да вземате мерки. Не може да се прави карантина на това заболяване“, заяви той. \r\nДаяна ДЮЛГЕРОВА", "date": "2019.07.08", "title": "Д-р Дамян Илиев, БАБХ: Един от големите проблеми африканската чума е разпространението и чрез опаковки и остатъци от храни"}
{"url": "http://www.focus-news.net/news/2019/07/08/2678152/d-r-moni-turnaliev-alergolog-nay-chesto-sreshtanite-alergii-sa-alergichen-rinit-i-bronhialna-astma.html", "text": "Най-често срещаните алергии са алергичен ринит и бронхиална астма, които са започват да се развиват в юношеска възраст, като рядко астмата започва след 20-25-годишна възраст. Това каза в интервю за  Радио „Фокус“ – Смолян  по повод Световния ден за борба с алергии алергологът д-р Мони Турналиев. „Често в началото астмата е лека, с интермитентни и непостоянни пристъпи, при които ту има задух, ту няма. Това успокоява пациентите и малко се неглижира от личните лекари, които изписват антибиотици при всяка кашлица, което е абсолютно неправилно, тъй като антибиотикът не е сироп за кашлица. Това са опасностите, че диагнозата закъснява. Второ, като започнат лечение, пациентите не го довършват и не прилагат ежедневно инхалаторен медикамент, който единствен може да контролира астмата. В съвременната медицина медикаментите са със страхотен ефект и контролът може да бъде много добър при лека и при средно тежка астма“, обясни д-р Турналиев. \r\nТой отбеляза, че в световен мащаб е доказано, че особено в развитите индустриализирани и урбанизирани държави, алергиите имат ръст от години наред. Това е световен проблем, който е признат и от Европейската комисия и тя е разглеждала темпа, с който нарастват различните заболявания. „България не прави изключение и това е свързано със замърсяването на въздуха, с начина на живот в затворени помещения. Жилищата вече са санирани, вентилацията е намалена и започва развитие на плесен и влага и проблемът наистина е сериозен като темп на нарастване на алергичните заболявания“, каза още д-р Турналиев. \r\nНели ГЕРГЬОВСКА", "date": "2019.07.08", "title": "Д-р Мони Турналиев, алерголог: Най-често срещаните алергии са алергичен ринит и бронхиална астма"}
{"url": "http://www.focus-news.net/news/2019/07/08/2678150/afp-iran-e-dostignal-obogatyavane-na-uran-do-45.html", "text": "Иран е постигнал обогатяване на уран от 4,5%, което в пряк разрез с ядреното споразумение от 2015 г., това съобщиха от иранската организация за ядрена енергия, предава  AFP . \r\nСъгласно разпространеното съобщение, „тази сутрин Иран премина 4,5% обогатяване на уран“, като говорителят на Техеран е разкрил, че „това ниво е напълно достатъчно за работата на атомната електрическа централа в страната“. \r\nВ неделя, когато Техеран обяви, че ще премине бариерата от 3,67%, тамошните власти подчертаха, че това ще бъде с цел по-добрата работа на единствената АЕЦ, която работи в близкоизточната страна.   : Цанко Цолов", "date": "2019.07.08", "title": "AFP: Иран е достигнал обогатяване на уран до 4,5%"}
{"url": "http://www.focus-news.net/news/2019/07/08/2678153/emsc-zemetresenie-sas-sila-57-po-skalata-na-rihter-e-useteno-v-iran.html", "text": "Земетресение със сила от 5,7 по скалата на Рихтер е усетено в Иран, по-рано в неделя, това съобщава  Европейския средиземноморски сеизмологичен център . Епицентърът на труса се намира на дълбочина 10 километра под земната кора, като той е продължил между 20 и 30 секунди, според данни на очевидци.  \r\nНяма данни за разрушения или жертви.  : Цанко Цолов", "date": "2019.07.08", "title": "EMSC: Земетресение със сила 5,7 по скалата на Рихтер е усетено в Иран"}
{"url": "http://www.focus-news.net/news/2019/07/08/2678151/inzh-miroslav-marinov-obmislyame-finansovo-stimulirane-za-otstrel-na-divi-svine-v-rayoni-s-afrikanska-chuma-po-50-lv-na-ubito-zhivotno.html", "text": "Обмисляме финансово стимулиране за отстрел на диви свине в райони с африканска чума - по 50 лв. на убито животно. Това каза изпълнителният директор на Изпълнителната агенция по горите инж. Мирослав Маринов, след среща за предприемане на мерки за превенция и контрол на болестта африканската чума по свинете, предаде репортер  Агенция „Фокус“ . „Дивата свиня е един от носителите на чумата и тя влияе за нейното разпространение“, отбеляза инж. Маринов. Той посочи, че екипите на агенцията по горите ще предприеме спешни мерки в районите, където беше открита заразата  - в Новачене и Жернов. „Ние ще предприемем спешни мерки – ежедневен обход по 3-километрова граница. В 10-километровата на всяка седмица. Разбира се и обстрел на дивата свиня. Ще разчитаме на наши колеги ловци по места”, поясни той. \"Обмисля се финансово стимулиране на обстрела в тези зони“, посочи той, като уточни, че ще се плаша по 50 лв. на убита дива свиня. „Разчитаме на всички билкари да се съобразяват спазват ограничените заповеди. Ще бъдат сложени и мобилни камери за ловците“, заяви той.  \r\nДаяна ДЮЛГЕРОВА", "date": "2019.07.08", "title": "Инж. Мирослав Маринов: Обмисляме финансово стимулиране за отстрел на диви свине в райони с африканска чума -  по 50 лв. на убито животно"}
{"url": "http://www.focus-news.net/news/2019/07/08/2678149/grisha-ganchev-razbrahme-se-da-pobedi-nay-dobriyat.html", "text": "Разбрахме се да победи най-добрият. Това каза собственикът на ЦСКА Гриша Ганчев след срещата на премиера със собствениците на три от най-големите футболни клубове преди началото на новото първенство, на която присъстваха и главният прокурор Сотир Цацаров и министърът на вътрешните работи Младен Маринов, предаде  бТВ . \r\n„Договорихме се, дано да е за последен път и да има феърплей. Разбрахме се да не се купуват мачове, да не се купуват съдии, да не се „пробиват“ отбори. И да победи най-добрият“, заяви Ганчев. \r\nПоканата на Борисов идва дни, след като в родното първенство се завихри скандал с ТВ правата. Ръководството на ЦСКА изпрати ултимативно писмо до БФС по този повод. Клубът обвини Домусчиев в четворен конфликт на интереси като собственик на излъчващата шампионата телевизия, „Лудогорец\", „Футбол Про Медия“ и член на Изпълкома на футболната централа.  \r\n„Това ще го решат компетентни органи - български, европейски и т.н.“, каза Ганчев по казуса.", "date": "2019.07.08", "title": "Гриша Ганчев: Разбрахме се да победи най-добрият"}
{"url": "http://www.focus-news.net/news/2019/07/08/2678156/rositsa-plachkova-obshtina-kyustendil-interesat-kam-obshtinskiya-fond-za-mestni-initsiativi-e-golyam.html", "text": "Интересът към Общинския фонд за местни инициативи е голям. Това каза пред  Радио „Фокус”  – Кюстендил инж. Росица Плачкова, зам.-кмет на Община Кюстендил. По думите й тази година са подадени 25 проектни предложения, 21 са с подписаните договори. Всички дейности са свързани с благоустрояването на площи, които са общинска собственост. Благоустрояване, почистване на зелени площи, озеленяване, парково обзавеждане, подобряване на градската среда. „Максималната стойност, по която всеки един от кандидатите кандидатстваше, е 2000 лева. Следователно 21 проекта са в рамките на почти 42 000 лева. Първоначално Общински съвет гласува сумата, която и през предходната година беше гласувал, но поради големия интерес и допустимостта на проектите, които бяха представени, се направи така че Общински съвет взе решение за допълнително увеличаване на фонда, който подпомага такива инициативи”, каза Росица Плачкова. Самите проекти трябва да бъдат реализирани в рамките на три месеца. \"Интересът към този фонд наистина е голям. Радваме се, че има такъв успех програмата, защото се видя и на практика, че тогава когато хората участват в създаването на благоустрояването, то се опазва много повече и хората милеят за това, което сами са направили”, каза Росица Плачкова. \r\nВенцеслав ИЛЧЕВ", "date": "2019.07.08", "title": "Росица Плачкова, Община Кюстендил: Интересът към Общинския фонд за местни инициативи е голям"}
{"url": "http://www.focus-news.net/news/2019/07/08/2678155/ministar-mladen-marinov-nashiyat-fokus-shte-e-varhu-tova-da-ne-se-dopuska-kupuvane-na-machove-i-natisk-nad-dlazhnostni-litsa-i-futbolisti.html", "text": "Нашият фокус ще е върху това да не се допуска купуване на мачове и натиск над длъжностни лица и футболисти. Това каза пред журналисти министърът на вътрешните работи Младен Маринов след среща при премиера Бойко Борисов със собствениците на три от най-големите футболни клубове - Лудогорец, ЦСКА и Левски и главния прокурор Сотир Цацаров преди началото на новия сезон, предаде репортер на  Агенция „Фокус“ . Министър Маринов обясни, че срещата е била свързана с феърплея и поведението на агитките през предстоящия сезон. „Срещата беше за това в едно обозримо бъдеще да има феърплей и да няма напрежение, което да рефлектира върху поведението на агитките и въобще върху качеството на спорта, не само на футбола“, уточни той. На въпрос дали клубните президенти всяват напрежение сред агитките, Младен Маринов отговори: „Аз ще се огранича до моята компетентност. Знаете, нашата компетентност е по разследване и разкриване на престъпления съвместно с Прокуратурата. Присъствахме на тази среща аз като министър на вътрешните работи и пряко заинтересован от това какъв ще е общественият ред и как ще се държат агитките, как ще преминават футболните срещи и каква ще е ситуацията около футбола. Присъствах в такова качество. Това, което ние взимаме и ще вземем като мерки естествено няма как да ви го обявя, но нашият фокус ще е върху това да не се допуска купуване на мачове, натиск на длъжностни лица, над футболисти и т.н.“. Вътрешният министър поясни, че сегашната среща не е била на база конкретно постъпил сигнал. „Срещата е такава, че да се уточним как да работим. Ролята на МВР е както по превенция, така и по разследване на престъпления, свързани с тази дейност“, допълни той. „Пак казвам, когато има напрежение между собствениците, то се пренася и по съответните трибуни. Така че ако там няма напрежение, аз мисля че поведението на агитките ще е съвсем различно“, подчерта министър Маринов.", "date": "2019.07.08", "title": "Министър Младен Маринов: Нашият фокус ще е върху това да не се допуска купуване на мачове и натиск над длъжностни лица и футболисти"}
{"url": "http://www.focus-news.net/news/2019/07/08/2678158/burgas-detsa-ot-tsentara-za-lichnostno-razvitie-se-vklyuchiha-v-praznika-na-mvr-v-grada.html", "text": "Деца от групите по английски език и от театралната школа на Центъра за личностно развитие в Бургас с ръководител Атанасия Петрова участваха в кампанията по раздаване на флаери за първа долекарска помощ на Български червен кръст и стикери за коли на водачите на автомобили на празника на полицията. Това съобщиха от пресцентъра на  Община Бургас . По този начин те станаха съпричастни с отбелязването на „140 години от създаването на МВР“. БНР Бургас раздаде от своите стикери „Спри! Давам път на пешеходец.“ Кампанията е част от демонстрациите, с които Областната дирекция на МВР в Бургас отбелязва 140 години от създаването на Министерството на вътрешните работи. Като истински пътни патрули, децата спираха автомобилите и гражданите. Благодарим на тях и родителите им, че отново се включиха доброволно в инициативата.", "date": "2019.07.08", "title": "Бургас: Деца от Центъра за личностно развитие се включиха в празника на МВР  в града"}
{"url": "http://www.focus-news.net/news/2019/07/08/2678159/veliko-tarnovo-ponizhavat-se-rechnite-niva-na-teritoriyata-na-sledenite-vodni-baseyni-v-oblastta.html", "text": "Понижават се речните нива на територията на следените водни басейни в област Велико Търново. Това съобщиха за  Радио „Фокус“ – Велико Търново  от Хидрометеорологичната обсерватория в града при Националния институт по метеорология и хидрология. Тази сутрин Янтра при великотърновския кв. „Чолаковци“ е била с ниво 126 см, което е с 2 см по-малко от вчера. Водният стоеж на река Джулюница при едноименното село е 118 см, с 5 см по-нисък от вчерашния. Равнището на Голяма река при Стражица е 79 см, което е с 8 по-малко, а на Янтра при село Каранци - 115 см към 8.00 часа, което е с 13 см по-малко по вчера. \r\nПрогнозите сочат, че през следващите три дни речните нива в басейна ще останат без съществени изменения. В резултат на валежи тази вечер се очакват по-съществени повишения, но само на отделни места. Общините са заявили готовност за реакция при евентуални критични ситуации. \r\nЛуиза ТРАНЧЕВА", "date": "2019.07.08", "title": "Велико Търново: Понижават се речните нива на територията на следените водни басейни в областта"}
{"url": "http://www.focus-news.net/news/2019/07/08/2678160/dobrich-obshtina-dobrich-i-esetere-balgariya-prodalzhavat-sotsialnoto-si-partnyorstvo.html", "text": "Като част от партньорството между Община и бизнес в град Добрич миналата седмица при гостуване в Есетере, консултанти на dōTERRA от Япония са посетили Центъра за настаняване от семеен тип (ЦНСТ) №3 и заедно с децата са облагородили двора на центъра, съобщиха от пресцентъра на  Община Добрич . Засадени са цветя и билки в градинките, сглобени и боядисани са градински мебели, изрисувани са стените на сградата. В програмата на ежегодните посещения в България на консултанти на dōTERRA от различни държави, винаги са включени т.нар. работни дни, в които гостуващите, се трудят в полза на и заедно с деца и младежи в неравностойно положение. С активното си участие в dōTERRA Healing Hands Foundation, всички консултанти работят за подобряване качеството на живот на нуждаещите се по света, финансирайки разнообразни инициативи. До началото на есента на 2019 г. Есетере България планира (чрез средства от dōTERRA Healing Hands Foundation) реконструкция на отоплителната инсталация, която ще обхване цялата сграда, в която се помещават децата и младежите, настанени в ЦНСТ 1, 2, 3 и Преходното жилище.", "date": "2019.07.08", "title": "Добрич: Община Добрич и Есетере България продължават социалното си партньорство"}
{"url": "http://www.focus-news.net/news/2019/07/08/2678161/rositsa-plachkova-zam-kmet-na-kyustendil-za-vtora-poredna-godina-se-realizirat-proekti-s-finansovata-pomosht-na-obshtinskiya-fond-za-mestni-initsiativi.html", "text": "За втора поредна година се реализират проекти с финансовата помощ на Общинския фонд за местни инициативи в Кюстендил. Това каза пред  Радио „Фокус” – Кюстендил  инж. Росица Плачкова, зам.-кмет на Община Кюстендил. „През настоящата година Общинският фонд за подкрепа на местни инициативи на Община Кюстендил за втори път направи сесия, в която се подаваха проекти за благоустрояване и озеленяване в Община Кюстендил. Основната цел на схемата беше да се предоставят безвъзмездна финансова помощ, за да се подобри физическата и жизнената среда на територията на общината. Бяха подадени 25 заявления в срока, който беше обявен по програмата. Оценителната комисия работи и даде оценка на всички 25 предложения като до договор към момента са достигнали 21 предложения”, каза Росица Плачкова.  \r\nТова са детска градина „Слънце” – Кюстендил, етажна собственост на блок 49 на улица „Александър Димитров” №43, Начално училище „Свети Климент Охридски”, град Кюстендил, клуб на инвалида, село Шишковци, Читалище „Светлина ” – село Коняво, Детска градина „Май”, град Кюстендил, читалище „Пробуда” град Кюстендил, Езикова гимназия „Доктор Петър Берон”- Кюстендил, читалище „Просвета” село Слокощица, Детска градина „Мечта” – Кюстендил, Детска градина „Първи юни” – Кюстендил, Детска градина „Славейче” – Кюстендил, сдружение „Алтернативни комплексни иновативни дейности”, читалище „Братство” град Кюстендил, Детска градина „Еделвайс” – Кюстендил, читалище „Светлина” село Соволяно, читалище „Христо Ботев” село Пиперков чифлик, ОДК, читалище „Зора” село Ябълково, черковното настоятелство на храм „Св. св. Кирил и Методий” село Багренци и читалище  „Съгласие” от село Жабокрът. \r\nВенцеслав ИЛЧЕВ", "date": "2019.07.08", "title": "Росица Плачкова, зам.-кмет на Кюстендил: За втора поредна година се реализират проекти с финансовата помощ на Общинския фонд за местни инициативи"}
{"url": "http://www.focus-news.net/news/2019/07/08/2678154/ministar-desislava-taneva-oblastnite-epizootichni-komisii-shte-posetyat-vsichki-stopanstva-tip-zaden-dvor-v-riskovite-zoni.html", "text": "Областните епизоотични комисии ще посетят всички стопанства тип заден двор в рисковите зони. Това каза министърът на земеделието, храните и горите Десислава Танева след среща за предприемане на мерки за превенция и контрол на болестта африканската чума по свинете, предаде репортер  Агенция „Фокус“ . „В България има много добро развито индустриално свиневъдство и на практика най-голяма заплаха за разпространение на африканската чума е това, че може да го засегне“, посочи тя.  По думите й свинското месо е с най-висок дял от месата, които задоволяват местното потребление. „Областните епизоотични комисии ще посетят всички стопанства в рискови зони със стопанства – тип заден двор, за да ги информират и обучат какви са рисковете от заразата,“ поясни тя. „Наше задължение е да ги информираме какви рискове се носят и за хората. Надяваме се да срещнем разбирателство“, допълни мистър Танева.  \r\nЗам.-министър на МВР Красимир Ципов отбеляза, че ведомството е съдействало на контролните органи при процедурите за насилствено умъртвяване на домашни прасета в заразените територии. „Бяха осигурени сили от Областната дирекция на МВР – Плевен и сили от дирекция „Жандармерия“ към Главна дирекция „Национална полиция““, добави той.  \r\nДаяна ДЮЛГЕРОВА", "date": "2019.07.08", "title": "Министър Десислава Танева: Областните епизоотични комисии ще посетят всички стопанства тип заден двор в рисковите зони"}
{"url": "http://www.focus-news.net/news/2019/07/08/2678133/to-vima-gartsiya-kiriakos-mitsotakis-polozhi-kletva-kato-ministar-predsedatel-na-gartsiya.html", "text": "Кириакос Мицотакис пристигна в президентството в Атина заедно със своето семейство, където се проведе церемонията по полагане на клетва на новия премиер на южната ни съседска, съобщава гръцкия вестник  “То Вима“ .  \r\nСлед като Мицотакис проведе разговор с държавния глава, следобед предстои среща с бившия премиер Алексис Ципрас, а по-късно ще бъдат обявени имената от новия кабинет. Новоназначените министри ще положат клетва във вторник.  : Цанко Цолов", "date": "2019.07.08", "title": "„То Вима“ (Гърция): Кириакос Мицотакис положи клетва като министър-председател на Гърция"}
{"url": "http://www.focus-news.net/news/2019/07/08/2678166/nimh-vazmozhni-sa-poroyni-navodneniya-vecherta-na-10-sreshtu-11-yuli-vav-vodosbora-na-reka-blagoevgradska-bistritsa-v-rayona-na-blagoevgrad.html", "text": "През последното денонощие нивата на наблюдаваните реки в Западнобеломорският басейн са останали без изменения, сочи справка в сайта на  Националния институт по метеорология и хидрология  (НИМХ). Регистрираните колебания на речните нива в басейна за водосбора на река Места от -4 см до +2 см, а за водосбора на река Струма от -52 см до +62 см. Водните количества на реките в басейна са под праговете за средни води. Днес и утре в следобедните и вечерните часове ще има краткотрайни повишения на водните нива на Пиринските притоци на реките Струма и Места. От следобедните часове на 10 до следобедните часове на 11 юли ще има значителни повишения на водните нива в целите водосбори на реките Струма, Места и Доспат. В резултат на интензивни валежи има опасност от възникване на поройни наводнения в следобедните и вечерни часове на 10 юли в горното течение на река Места (в притоците ѝ река Белишка – в района на град Белица) и река Исток (в района на град Разлог) и в горното и средното течение на река Струма (в района на градовете Перник, Радомир, Земен, Бобовдол и в притоците ѝ реките Конска, Арката,  Джерман – в района на град Дупница, Рилска – в района на град Кочериново). Поройни наводнения са възможни още във вечерните часове на 10 и през нощта на 10 срещу 11 юли във водосбора на река Благоевградска Бистрица в района на град Благоевград.", "date": "2019.07.08", "title": "НИМХ: Възможни са поройни наводнения вечерта на 10 срещу 11 юли във водосбора на река Благоевградска Бистрица в района на Благоевград"}
{"url": "http://www.focus-news.net/news/2019/07/08/2678164/v-sofiya-demonstriraha-simulatori-za-kandidat-shofyori-obzor.html", "text": "В София демонстрираха симулатори за кандидат-шофьори. Представянето на симулаторите даде началото на Седмицата на безопасността на движението по пътищата в София. VOGEL simulator клас B са учебни симулатори, които са широко използвани от учебните центрове в Германия. Всеки от тях прeдлага 7 модула за начинаещи кандидати-шофьори, пълна помощ от гласов асистент и най-модерна визуализация чрез три LCD екрана. Всичко това създава реално усещане за управление на автомобил. От възможността да изпробват устройството се възползваха както ученици, на които предстои да изкарат шофьорските курсове, така и възрастни, които вече имат книжка. Всички те изразиха положително мнение за работата на симулатора и приветстваха идеята за включването на технологиите в обучението на младите шофьори.  \r\nСтатистиката показва, че използването на този тип симулатори в Германия довежда до 7% по-голяма успеваемост при взимането на теоретичния изпит и 22% при взимане на практическия изпит.  \r\nНа събитието  присъстваха заместник-министърът на образованието и науката Десислава Сачева, заместник-кметът на София по направление „Финанси и стопанска дейност“ Дончо Барбалов, изпълнителният директор на фирмата доставила симулаторите Йордан Йорданов, експертът от Института за пътна безопасност Богдан Милчев и Росен Илиев от отдел „Пътна полиция“, които изразиха своите виждания относно симулатора, приложението и цената му. Зам.-министър Сачева заяви, че почти 2500 ученици годишни учат професии, които изискват да имат правоспособност да бъдат шофьори, а симулаторът ще им даде възможност да попаднат в среда, в която трудно биха попаднали в учебна обстановка. Тя отбеляза, че около 16%-17% от ПТП в страната се случват поради липса на достатъчно опит, а този симулатор ще помогне на учащите се да придобият повече опит. Заместник-кметът на София Дончо Барбалов също изрази добрите си впечатления от симулаторите и заяви, че трябва да използваме колкото може повече новите технологии за подобряване на пътната безопасност. По думите му участниците в движението трябва да се съобразяват повече на пътя, за да си осигурим една безопасна среда за шофиране. Богдан Милчев от Института за пътна безопасност отбеляза, че симулаторите са възприети още преди 10 години в Европейския съюз и коментира, че България изостава с нормативната уредба, свързана с обучението на  шофьорите и с пътната безопасност. Според него у нас също трябва да започне да се използват такива, за да се подобри професионалната подготовка на водачите и отбеляза, че България годишно губи около 2% от БВП или 1,8 млрд. лева от пътни инциденти. \r\nИзпълнителният директор на фирмата доставила симулаторите Йордан Йорданов отчете, че симулаторът намалява стреса при кандидат-шофьорите и риска от инциденти. По думите му в Германия цената на един такъв симулатор е между 15 000 и 17 000 евро в зависимост от целта на използването му. \r\nНадежда ИВАНОВА", "date": "2019.07.08", "title": "В София демонстрираха симулатори за кандидат-шофьори (ОБЗОР)"}
{"url": "http://www.focus-news.net/news/2019/07/08/2678168/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич.  \r\nВ периода 16 юни – 18 юли 1913 година между България, от една страна, и Сърбия, Гърция, Черна гора, Румъния и Османската империя, от друга, се води въоръжен конфликт, който остава в историята ни като Междусъюзническата или Втората балканска война. Точно по това време се случва и едно събитие, което завинаги беляза живота на много семейства в Петрич и Подгорието – гръцката военна окупация, която започва в края на юни и продължава до края на юли. Повече по темата ще ни разкаже Ливия Нинова.  \r\nОт 1 юли археолозите отново започнаха проучването на античния град Хераклея Синтика и всичко онова, което е в големия канал – Клоака Максима или канализационната система на града. Наш събеседник по темата ще бъде д-р Сотир Иванов, директор на Исторически музей-Петрич.  \r\nЗаедно с Вас днес ще пътуваме до тракийската крепост Градище край Първомай. Ще ви представим и повече информация за новият обреден комплекс, който бе открит в Петрич и който е единственият по рода си в региона. Очакваме и Вас на телефоните в студиото: 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна – Община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.07.08", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/07/08/2678167/kardzhali-400-000-lv-bezvazmezdna-pomosht-za-18-mesetsa-shte-poluchat-vazrastni-hora-s-uvrezhdaniya-po-proekt-za-uslugi-v-domashna-sreda.html", "text": "400 000 лв. безвъзмездна помощ за 18 месеца ще получат възрастни хора с увреждания по проект за услуги в домашна среда. Това съобщиха за  Радио \"Фокус\"  от службата по социални дейности в Община Кърджали. Проектът, който ще се осъществи се нарича „Подкрепа и грижа за хората в Община Кърджали” и се финансира по Процедура за предоставяне на безвъзмездна финансова помощ за Патронажна грижа за възрастни хора и лица с увреждания – Компонент 2. Здравно-социалните услуги в домашна среда са насочени към социалното включване на 157 възрастни  хора  над  65 години с ограничения  или  в  невъзможност за самообслужване, хора  с увреждания и техните семейства и служители на общината, които се занимават със социални дейности. Ще бъдат подбрани потенциални потребители, а също ще се направи подбор и обучение  на екип за управление и персонал за  предоставяне на патронажната грижа, както и предоставяне на почасови мобилни интегрирани здравно-социални  услуги и психологична подкрепа в домашна среда. Ще бъде нает на работа екип за управление на патронажната  грижа и медицински специалисти за предоставяне на медицински и здравни грижи, осигуряване на психологическа  подкрепа и консултиране на потребителите на патронажните услуги в рамките на 12  месеца, както и организиране и провеждане на обучения на  персонала, който ще предоставя мобилните интегрирани здравно-социални услуги в  домашна среда. \r\nДарина ДЕЕНИЧИНА", "date": "2019.07.08", "title": "Кърджали: 400 000 лв. безвъзмездна помощ за 18 месеца ще получат възрастни хора с увреждания по проект за услуги в домашна среда"}
{"url": "http://www.focus-news.net/news/2019/07/08/2678162/ministar-desislava-taneva-afrikanskata-chuma-se-razprostranyava-izklyuchitelno-barzo-ako-navleze-v-industrialnite-predpriyatiya-shtetite-shte-badat-ogromni.html", "text": "Африканската чума се разпространява изключително бързо, ако навлезе в индустриалните предприятия, щетите ще бъдат огромни. Това каза министърът на земеделието, храните и горите Десислава Танева след среща за предприемане на мерки за превенция и контрол на болестта африканската чума по свинете, предаде репортер   Агенция „Фокус“ . „Това е заболяване, което се разпространява изключително лесно и бързо. От всеки човек, който мине през територията, където е минало заразено прасе, става преносител на това заразяване“, посочи тя. Ако заболяване влезе индустриалните предприятия, икономическите щети ще бъдат огромни. Това ще се отрази на всеки от нас“, заяви Танева. Тя отбеляза, че в много други държави обстановката със заразата е много по-усложнена, като даде за пример Румъния, където болестта е навлязла вече в предприятията. „Всичко е в наши ръце, в нашата стриктност и обществена отговорност“, добави Танева. \r\nДаяна ДЮЛГЕРОВА", "date": "2019.07.08", "title": "Министър Десислава Танева: Африканската чума се разпространява изключително бързо, ако навлезе в индустриалните предприятия, щетите ще бъдат огромни"}
{"url": "http://www.focus-news.net/news/2019/07/08/2678165/vecher-makedoniya-chetirima-sa-izvarshitelite-na-bankoviya-grabezh-v-saray.html", "text": "Извършителите на въоръжения банков обир в югозападната ни съседка са четирима, това съобщава местното издание  “Вечер“ . Обирът е станал в 10:40 местно време (11:40 българско време). Все още не е ясен размерът на открадната сума.  : Цанко Цолов", "date": "2019.07.08", "title": "„Вечер“ (Македония): Четирима са извършителите на банковия грабеж в Сарай"}
{"url": "http://www.focus-news.net/news/2019/07/08/2678171/vladimir-toshev-naroden-predstavitel-ot-gerb-vidin-nyama-da-badat-zakrivani-otdeleniya-vav-vidinskata-bolnitsa.html", "text": "Няма да бъдат закривани отделения във видинската болница. Никога министър Ананиев не е говорил за закриване на болницата. Думите му бяха преекспонирани и доста изкривено представени. Предприемаме конкретни действия за стабилизиране на лечебното заведение. За областта ще бъдат осигурени 9 нови линейки, а над 500 хил. лева ще бъдат отделени за ремонтни дейности. Това каза на пресконференция във Видин народният представител от ГЕРБ Владимир Тошев, съобщиха от пресцентъра на  ГЕРБ . Тема на срещата с медиите, в която участваха кметът на община Видин Огнян Ценков и директорът на МБАЛ „Света Петка“ д-р Цветан Василев, бе състоянието на видинската болница. \r\nНародният представител Владимир Тошев благодари на министър Ананиев, който в рамките на няколко дни проведе две срещи с директорите на болниците във Видин, Враца и Монтана. „Трите болници имат различни проблеми. В МБАЛ „Света Петка“ проблемът е основно кадрови. Към настоящия момент лечебното заведение няма просрочени задължения и това е постижение на сегашното ръководство на болницата“, коментира Тошев. В отговор на обвиненията за задкулисни действия, отправени от Михаил Миков, народният представител Владимир Тошев коментира: „В национални медии бях обвинен че съм съдействал за освобождаването на бившия управител на МБАЛ „Света Петка“. Ще говоря с числа -  сегашният директор на болницата д-р Цветан Василев завари над 3,5 млн. лв. дългове, от които над 1 млн. лв. просрочени. В болницата се разходваха едва 35% от средствата за медицински дейности, а за съпътстващи дейности 65%. При предишния управител 29 лекари напуснаха. Болницата във всеки един момент бе заплашена от запори – обезпечителни мерки, които нямаше да дадат възможност да се работи. Защото няма как едно лечебно заведение да работи, когато няма възможност да осигурява консумативи и лекарства, както и да изплаща заплати. Към 1 юли тази година болницата няма нито един лев просрочени задължения, а общите задължения са намалели с 670 хил. лв. Това е моят отговор“, категоричен бе народният представител от Видин.  Владимир Тошев съобщи, че ще се обърне към кметовете и общинските съвети от областта да подкрепят развитието на видинската болница. „Да се допълнят общинските наредби, така че медицински специалисти, които желаят да работят във видинската болница, да могат да ползват общински жилища. Да осигуряваме стипендии за младежи, които изучават медицински специалности и ще се върнат във Видин, за да работят във видинската болница“ каза Владимир Тошев. Той обяви, че ще поеме издръжката на един студент специалност „Медицина“, който след завършването си ще гради своята професионална кариера в МБАЛ „Света Петка“.  \r\nКметът на Видин Огнян Ценков изрази своята категорична позиция за запазването на съществуващите отделения и развитие на видинската болница. „Което може да стане само със съвместни усилия и работа. И това не  е клише, защото през 2015 година след местните избори ние заварихме една практически фалирала община, със запорирани сметки и изправени пред невъзможността да изпълняваме основните си функции. Но именно чрез съвместните усилия на местната и държавна власт, на бизнеса и гражданското общество преодоляхме финансовата задлъжнялост и община Видин ще завърши настоящия мандат на местната власт без задължения. Това от една страна показва колко  важни са общите усилия, а от друга страна означа, че от следващата година Oбщина Видин ще има възможност да подкрепя МБАЛ „Света Петка“ и финансово“, посочи Огнян Ценков.  \r\nОт своя страна директорът на лечебното заведение д-р Цветан Василев подчерта, че е провел един много честен разговор с министър Ананиев, в който е представил проблемите, пред които е изправена болницата. „Разговаряхме какви мерки да бъдат взети, така че хората да имат най-добър достъп до здравно обслужване“, каза д-р Василев. По отношение на работните заплати д-р Цветан Василев бе категоричен, че подкрепя морално исканията на всички работещи в лечебното заведение. „Говорихме за решения – не за закриване, а за решения, които трябва да търсим заедно“, подчерта директорът на болницата.", "date": "2019.07.08", "title": "Владимир Тошев, народен представител от ГЕРБ – Видин: Няма да бъдат закривани отделения във видинската болница"}
{"url": "http://www.focus-news.net/news/2019/07/08/2678172/blagoevgrad-s-darvorezba-i-izrabotka-na-bushleta-zapochnaha-kulturnite-vecheri-traditsii-i-izkustvo-v-bansko.html", "text": "За пета поредна година по време на активния летен сезон в Банско, Културните вечери „Традиции и изкуство”  започнаха на 5 юли с демонстрация на дърворезба и изработка на бушлета. Това съобщиха от пресцентъра на  Община Банско . Всички присъстващи се запознаха с тънкостите на тези занаяти, които съхраняват и представят по уникален начин местните традиции, обичаи и фолклор. Всеки петък  и събота до края на септември, гостите и жителите на града имат възможност да се докоснат до богатото културно-историческо наследство на района, а до 9 юли са добре дошли на втория етаж на Посетителски информационен център, за да разгледат изложбата „Стари тъкани”  на Светлана Дяконова –Арсен, потомка на стари бански родове. Тя представя богата колекция от ръкоделия, събирана от 5 поколения, които пазят дълбоките корени на българската традиция, както и европейското влияние намерило отражение в стила и техниката на изработка на експонатите. След 150 години на „емиграция” изложбата отново се завръща в Банско. Очакваме ви в петък 12 юли във Велянова къща, където ще има демонстрация на бански занаят тъкане на разбой.", "date": "2019.07.08", "title": "Благоевград: С дърворезба и изработка на бушлета  започнаха Културните вечери „Традиции и изкуство” в Банско"}
{"url": "http://www.focus-news.net/news/2019/07/08/2678170/burgas-poreditsa-letni-prozhektsii-v-turisticheski-kompleks-akve-kalide-shte-zapochne-s-balgarskata-produktsiya-vezdesashtiyat-na-14-yuli.html", "text": "Вълнуваща звездна вечер се очертава неделната, на 14 юли, в Туристически комплекс „Акве Калиде“ в Бургас. Това съобщиха от пресцентъра на  Община Бургас . Поредица летни прожекции ще започне в 21.30 часа на амфитеатъра на туристическия комплекс с интригуващото заглавие на българската продукция „Вездесъщият“. Филмът е с пет награди от най-престижния фестивал на българския игрален филм „Златна роза“. Награда за най-добра мъжка роля печели Велислав Павлов, известен ни и от сериала „Откраднат живот“, а най-добра женска роля е присъдена на Теодора Духовникова.  \r\nВ лентата участват още Весела Бабинова, Михаил Мутафов, Анастасия Лютова, Тони Минасян, Ирмена Чичикова и Борис Луканов. На прожекцията ще гостува Тони Минасян, който ще се срещне със зрителите в 21:00 часа. Специално за лятното кино на амфитеатъра в Акве Калиде ще бъде изграден голям екран, а Бургасбус ще осигури извънреден курс на градски автобус №3, след края на прожекцията – 23:30 часа. Таксата за вход е 5 лв. и е въведена с цел да осигури място на всеки зрител. Билети може да закупите от ТК „Акве Калиде“, ТИЦ – Часовника, Автогара юг, Магазия 1.", "date": "2019.07.08", "title": "Бургас: Поредица летни прожекции в Туристически комплекс „Акве Калиде“ ще започне с българската продукция „Вездесъщият“ на 14 юли"}
{"url": "http://www.focus-news.net/news/2019/07/08/2678174/vitsepremierat-ekaterina-zaharieva-v-saraevo-balgariya-shte-spodelya-opita-si-v-reformite-sas-stranite-ot-zapadnite-balkani.html", "text": "\"Регионални форуми като Процеса за сътрудничество в Югоизточна Европа (ПСЮИЕ) и Берлинския процес са добра среда, за да говорим един с друг, за да увеличим знанието и разбирането един за друг въпреки политическите противоречия. ПСЮИЕ се превърна в прагматичен инструмент за сътрудничество, насърчаващ конкретни проекти, икономическият растеж и стабилност на региона.”  Това заяви вицепремиерът и външен министър Екатерина Захариева в обръщението си към срещата на външните министри от Процеса за сътрудничество в Югоизточна Европа в Сараево, съобщиха от пресцентъра на  Министерство на външните работи . С това се отбелязва краят на председателството на Босна и Херцеговина на ПСЮИЕ.    \r\n„От София до Сараево стигнах за 5 часа със самолет, което показва колко слабо сме свързани, но не само в транспортен аспект, но и в дигиталната инфраструктура, между бизнеса, затова подкрепяме приоритетите на вашето председателство на ПСЮИЕ”, каза Захариева.    \r\nБългарският първи дипломат изтъкна, че по време на Българското председателство на Съвета на ЕС положихме доста усилия да върнем в дневния ред на ЕС европейската интеграция на Западните Балкани.  \r\n„Колеги ме убеждаваха, че това не е популярна тема, но не се отказахме. И сега може да отчетем успешната среща на върха ЕС - Западни Балкани, Софийската декларация и Софийския дневен ред. Доволна съм, че румънското, финландското и хърватското председателство продължават нашата работа, опитваме се да убедим и останалите държави от ЕС, че започването на преговори с Република Северна Македония и Република Албания е ситуация, от която и Западните Балкани, и ЕС ще спечелят”, сподели Захариева.   \r\n„Искаме да ви подкрепим с нашия административен опит в усвояването на европейските фондове, за да не направите същата грешка като нас в предприсъединителния период, когато не успявахме да се справим добре с проектите - обърна се Захариева към страните от Западните Балкани. - Сега сме в топ 3 на страните, които усвояват най-добре структурните фондове на ЕС. Често в региона има достатъчно средства и механизми за финансиране, но няма административен капацитет, за да се осъществят на практика проектите.”    \r\nЗахариева призова още дипломатите от външните министерства от участничките в ПСЮИЕ да обсъдят как организацията да стане по-видима и работеща, тъй като има много регионални формати.  \r\n„Лош знак е, че две страни не са тук - Косово и Албания. Пет държави от ЕС не признават Косово, но други 23 от ЕС го направиха, и мисля, че е намерена формула, в която Косово да участва в различни международни форуми, в които са и държави, които не признават тази държава”, допълни Захариева.    \r\nОчаква се след министерската среща, след която започва и форум на държавните и правителствени ръководители от страните от ПСЮИЕ, да бъде приет заключителен документ, в който се потвърждава желанието за европейска перспектива на региона, сътрудничеството в борбата с екстремизма, тероризма, трафика на хора и оръжие, прането на пари и корупцията.  \r\nУчастниците приветстват резултатите от Срещата на върха в София през май 2018 година и обещават да работят за свързаност във всички аспекти.    \r\nПроцесът за сътрудничество в Югоизточна Европа изпълнява ролята на форум за политически диалог за страните от региона. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.", "date": "2019.07.08", "title": "Вицепремиерът Екатерина Захариева в Сараево: България ще споделя опита си в реформите със страните от Западните Балкани"}
{"url": "http://www.focus-news.net/news/2019/07/08/2678177/aktsenti-v-predavaneto-sofiyska-tribuna-po-radio-fokus.html", "text": "Градският транспорт е частица от очарованието на София и без него тя е немислима. А колко от вас знаят, че има възможност за възстановяване на софийската околовръстна железница? В първата част на днешното издание на предаването  „Софийска трибуна“ , продукция на  БСП-София , която се излъчва на честотите на софийската програма на  Радио „Фокус“ , ви представяме гражданската инициатива „За обществен и релсов транспорт“, която ни кани на дискусията „Градска железница на София“. На 11 юли ще бъдат представени възможностите и бъдещото градско развитие в района на целия жп възел „София“, а днес в аванс ще разговаряме с един от организаторите на дискусията, за мнозина по-известен като политолог и директор на „Галъп Интернешанъл“ – Първан Симеонов.  \r\nВъв втората част на софийската трибуна застава Иван Таков – общински съветник от БСП, член на Постоянната комисия по опазване на околната среда, земеделието и горите и заместник - председател на Постоянната комисия по финанси и бюджет в Столичния общински съвет. От него ще разберем защо спря ремонтът на столичния Западен парк. Защо има толкова много проблеми с ремонтите в столицата през последната година и каква е общата диагноза на ремонтните дейности в София?  Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“, с водещ Веселка Иванова.", "date": "2019.07.08", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/07/08/2678176/rumen-petkov-abv-boyko-borisov-prakticheski-obyavi-otteglyaneto-si.html", "text": "Борисов практически обяви оттеглянето си. Това се посочва в позиция на лидера на АБВ Румен Петков, разпространена от пресцентъра на  партията . \"Късният Борисов все повече заприличва на късния Живков. Широко известно е, че през ’85 година Политбюро и ЦК на БКП се занимаваха с проблемите на българския футбол. Днес Борисов постъпи по-вулгарно от всякога. Извика босовете на три футболни клуба, с което или каза, че само те се занимават с корупция във футбола, или казва, че другите футболни клубове не съществуват и това са хората, с които се решава кой и как ще става шампион. В това му арогантно поведение се надминават и „най-смелите“ решения на ЦК на БКП, свързани с българския футбол. Остава да преименува някои отбори и да накаже някои треньори. Тогава поне футболните клубове бяха държавна собственост, днес – акционерни дружества. И къде е мястото на българския министър-председател в отношенията с търговските вериги във футбола. Ако знаем, че има такъв тип интервенция върху съдиите, къде са правораздавателните и правоохранителните органи. И защо се демонстрира такъв цинизъм на гърба на най-популярния спорт, като се привикват шефа на Футболния съюз, ключови институции за правоохраната и правораздаването и босовете на три от клубовете. Това е обидно за тях, обидно е за футбола, но преди всичко, обидно за нас, хората, които обичаме спорта. Този цинизъм, тази вулгарност трябва да срещнат най-после сериозен отпор в българското общество\", пише Румен Петков. \"Напред към 10 ноември! Във футбола, обществото и държавата!\", се посочва още в позицията на лидера на АБВ.", "date": "2019.07.08", "title": "Румен Петков, АБВ: Бойко Борисов практически обяви оттеглянето си"}
{"url": "http://www.focus-news.net/news/2019/07/08/2678175/pleven-blizo-700-kandidat-studenti-shte-se-yavyat-na-izpita-po-himiya-za-meditsina-i-farmatsiya-v-meditsinskiya-universitet-v-grada-na-9-yuli.html", "text": "Общо 670 кандидат-студенти ще се явят на 9 юли 2019 г., вторник, на втория конкурсен изпит по химия от редовната сесия на Медицински университет (МУ)-Плевен за магистърските специалности „Медицина” и „Фармация“. Това съобщиха от пресцентъра на  университета . Зрелостниците се състезават за общо 180 места, държавна поръчка, редовно обучение, по специалностите „Медицина” (120) и „Фармация“ (60), което прави близо 5 кандидати, борещи се за едно място.  \r\nЗа поредна година преди провеждането на втория изпит по химия за „Медицина” и „Фармация“ висшето училище изнесе резултатите от конкурса по биология, които зрелостниците вече са проверили електронно или на място в Ректората. Най-висок е процентът на оценките много добър и добър – 25 % и 37%. Отличните оценки по биология от редовния изпит са по-малко тази година – 20 кандидати са получили оценка над 5.50, от които две са пълните шестици 6.00. Тази година малко повече са кандидатите с оценка среден и слаб – 14% и 20% в сравнение с миналата година. След публикуване на изпитните оценки и по химия, на сайта на МУ-Плевен кандидат-студентите ще намерят график на класиранията и срокове за записване във висшето училище. \r\nИзпитът по химия за магистърските специалности „Медицина“ и „Фармация“ на 9 юли 2019 г., вторник, е с продължителност 4 часа и ще протече от 09.00 до 13.00 часа в учебните зали на територията на Ректората, Факултета по Фармация и на Учебния корпус. В деня на изпита кандидат-студентите се настаняват по местата си от 8.00 ч до 08.30 ч. Точно в 08.40 ч в зала „Асклепий” на Ректората ще бъде изтеглен изпитният вариант от тестови въпроси и задачи по химия. Това ще стане на произволен принцип в присъствието на членове на Академичното Ръководство на МУ-Плевен – зам.-ректора по учебната дейност проф. М. Александрова; зам.-декана на Факултет „Фармация“ доц. д-р Павлина Йорданова; председателя на Комисията за проверка и оценка на конкурсните работи по химия проф. Ангелина Стоянова; председателя на Техническата комисия Виржиния Лазарова, родители на кандидатите и журналисти.", "date": "2019.07.08", "title": "Плевен: Близо 700 кандидат-студенти ще се явят на изпита по химия за „Медицина“ и „Фармация“ в Медицинския университет в града на 9 юли"}
{"url": "http://www.focus-news.net/news/2019/07/08/2678169/reuters-iran-zaplashi-da-uvelichi-obogatyavaneto-na-uran-do-20.html", "text": "В понеделник Иран заплаши да стартирана отново старите си системи и пристъпи до рязко увеличаване на обогатяването на уран до 20%, като възможна следваща крачка, която ще отдалечи страната от сключеното през 2015 г. ядрено споразумение, предава  Reuters . \r\nЗаплахата е направена от говорителят на иранската агенцията за ядрена енергия, като от американската медия отбелязват, че ако този ход бъде предприет, това ще е рязък скок, приближаващ Техеран към разработването на атомна бомба. Това би създало въпроси дали споразумението, целящо да предотврати превръщането на Иран в ядрена държава, все още е в сила.   : Цанко Цолов", "date": "2019.07.08", "title": "Reuters: Иран заплаши да увеличи обогатяването на уран до 20%"}
{"url": "http://www.focus-news.net/news/2019/07/08/2678178/obshtina-kavarna-za-shesta-poredna-godina-izklyuchitelna-selektsiya-ot-muzikanti-shte-saberat-pochitateli-na-dzhaza-na-butikoviya-festival-jazz-na-selo-v-selo-kamen-bryag.html", "text": "За шеста поредна година изключителна селекция от музиканти ще събере почитатели на джаза на бутиковия фестивал „Jazz на село“ в село Камен бряг. Това съобщиха от пресцентъра на  Община Каварна . От 20.00 часа на 27 юли ще се изявят Влатко Стефановски Теодосий Спасов. На 28 юли програмата на фестивала продължава с изпълнения Александър и Константин Владигерови, Веселин Веселинов-Еко \r\nи Стоян Янков-Стунджи, от 20.00 часа. \r\nОрганизатори на джаз феста са Юри Чарийзки, сдружение \"Еко Норд\", съвместно с Народно читалище „Г. С. Раковски – 1941“ със съдействието на Община Каварна.", "date": "2019.07.08", "title": "Община Каварна: За шеста поредна година изключителна селекция от музиканти ще съберат почитатели на джаза на бутиковия фестивал „Jazz на село“ в село Камен бряг"}
{"url": "http://www.focus-news.net/news/2019/07/08/2678180/d-r-galya-tsvetkova-rakovoditel-na-natsionalen-pohod-pleven-karlovo-po-povod-25-tiya-pohod-pleven-karlovo-uchastnitsite-shte-iznesat-prezentatsiya-v-rodnata-kashta-na-levski.html", "text": "По повод 25-тия поход Плевен-Карлово участниците ще изнесат презентация в родната къща на Левски в Карлово. Това каза за  Радио „Фокус“  д-р Галя Цветкова, ръководител на национален поход Плевен-Карлово, който започва на 11 юли пред Паметника на Левски в града. „Възхищавам се на ентусиазма и енергията на основателя Васил Копчев. Тази година по повод юбилея на похода учениците  ще могат да представят и литературно-музикална програма с размисли, стихове и песни, посветени на Левски, в двора на къщата музей в Карлово“, посочи д-р Галя Цветкова.  \r\nТя допълни, че броят на участниците в похода тази година е 210 и за пръв път се включват и ученици от  начален курс от училищата „Йордан Йовков“ и „Иван Вазов“ в града. „Походът включва осем лъча и основателят - Васил Копчев, учител по история, ще премине по свой отделен маршрут заедно със свои бивши ученици, участвали в първия пешеходен поход“, каза още д-р Галя Цветкова.   \r\nВиолета КРЪСТЕВА", "date": "2019.07.08", "title": "Д-р Галя Цветкова, ръководител на национален поход Плевен-Карлово: По повод 25-тия поход Плевен-Карлово участниците ще изнесат презентация в родната къща на Левски"}
{"url": "http://www.focus-news.net/news/2019/07/08/2678181/hurriyet-ankara-se-nadyava-za-novo-nachalo-v-otnosheniyata-s-atina.html", "text": "Турция се надява за ново начало при двустранните отношения с Атина след встъпването в длъжност на новоизбрания премиер Кириакос Мицотакис, това пише турският вестник  Hurriyet . Позицията е изкаазна от турския държавен глава Реджеп Тайип Ердоган, който е изразил надежда за край на напрежението в Източното Средиземноморие. В същото време обаче президентът е изразил твърдостта си за продължаване на турските сондажи в региона.  \r\n„Обадих се на Мицотакис вчера и го поздравих. Моето желание е да започнем двустранните си отношения с новото правителство в обстановка на мир и солидарност“, увери Ердоган в понеделник. „Ние не желаем да изпитваме каквито и да е проблеми в Средиземноморието и Егейско море в близко бъдеще“, категоричен е турският президент.  \r\nПървият дипломат на Анкара Мевлют Чавушоглу също е поздравил Мицотакис по случай изборната победа, като е изразил мнението, че двустранните отношения „ще се заздравят още повече в рамките на неговото лидерство“. : Цанко Цолов", "date": "2019.07.08", "title": "Hurriyet: Анкара се надява за ново начало в отношенията с Атина"}
{"url": "http://www.focus-news.net/news/2019/07/08/2678179/afp-desetki-sa-raneni-sled-zemetresenieto-v-iran.html", "text": "Десетки хора са ранени след земетресението със сила 5,7 по скалата на Рихтер, което бе усетено в Иран по-рано в понеделник, съобщава  AFP .  \r\nСпоред официална информация на местните власти, един човек е получил сърдечен удар заради страх, вследствие на което е починал. Най-малко 45 са пострадалите по време на труса, като никой от тях не е получил сериозни наранявания.  \r\nМатериалните щети са незначителни и се ограничават с пукнатини на някои от къщите, намиращи се в близост до епицентъра на земетресението, което бе усетено в региона на Масаид Сюлейман в провинция Хузестан. В района са усетени седем вторични труса.  : Цанко Цолов", "date": "2019.07.08", "title": "AFP: Десетки са ранени след земетресението в Иран"}
{"url": "http://www.focus-news.net/news/2019/07/08/2678182/stara-zagora-50-hilyadi-novi-tsvetya-shte-krasyat-parkove-i-gradini-v-grada.html", "text": "50 хиляди нови цветя ще красят паркове и градини в Стара Загора, съобщиха от пресцентъра на  Община Стара Загора . Цветната алея, която слага естествен завършек на парк „5 октомври“ преди бул. „Руски“, е с нова визия – бегония и евонимус микрофила са оформени като българското знаме. Трикольорната композиция е почти завършена, уточняват от Звено „Озеленяване и комунални дейности“. Те припомниха, че на това място преди време красяха гледката цветни храсти, оформени като познатите от мобилните приложения емотикони.  \r\nОсвежаване и аранжиране ще има и за зелените площи около  кръговите кръстовища по бул. „Славянски“. Там ще бъде изградена и поливна система.", "date": "2019.07.08", "title": "Стара Загора: 50 хиляди нови цветя ще красят паркове и градини в града"}
{"url": "http://www.focus-news.net/news/2019/07/08/2678173/makfaks-zaradi-loshoto-vreme-v-bosna-zagina-mazh-10-dushi-sa-postradali.html", "text": "Един човек е загинал, а десет други са пострадали в неделя в резултат на лошото време в Босна, това разкрива в понеделник местните власти и служителите на гражданка защита, предава  “Макфакс“ \r\nЗагиналият мъж е паднал от покрива на къщата си, докато се е опитвал да поправи щетите, нанесени от силния дъжд и градушката. Според Драго Ристич, началник на службата за гражданска защита, 68-годишният човек е починал на място.  \r\nОще десет души са потърсили медицинска помощ заради нараняванията, които са получили, когато лошото време ги е застигнало.  \r\nНанесени за щети на десетки къщи и обекти, пострадали в голяма степен са и земеделските насаждения.  : Цанко Цолов", "date": "2019.07.08", "title": "„Макфакс“: Заради лошото време в Босна загина мъж, 10 души са пострадали"}
{"url": "http://www.focus-news.net/news/2019/07/08/2678183/dobrich-okrazhniyat-sad-prizna-finansova-sanktsiya-nalozhena-na-balgarski-grazhdanin-v-germaniya-zaradi-shofirane-s-previshena-skorost.html", "text": "31-годишен мъж е бил санкциониран за това, че на 24 март 2018 г. като водач на лек автомобил, движейки се по федерална автомагистрала в посока град Франкфурт, е превишил с 50 км/ч максимално разрешената скорост, предаде кореспондентът на  Радио „Фокус“ . Мъжът шофирал със 150 км/ч, при позволена в района скорост от 100 км/час. Заради извършеното правонарушение германските власти са постановили българинът да плати общо 348.50 евро - глоба от 320 евро и 28.50 евро за направените по административното производство разходи. Производството в Окръжния съд е образувано след изпратено от Германия удостоверение за прилагането на принципа на взаимно признаване на финансовите санкции, наложени в държави - членки на Европейския съюз. Съдебният състав е преценил, че не са налице основания за отказ и мъжът следва да плати 681.60 лв., равностойни на финансова санкция в размер на 348.50 евро. В съдебната зала санкционираният български гражданин е заявил, че знае за глобата и съжалява, че трябва да плати дължимата сума. Постановеният съдебен акт подлежи на обжалване пред Апелативен съд - Варна в 7-дневен срок.", "date": "2019.07.08", "title": "Добрич: Окръжният съд призна финансова санкция, наложена на български гражданин в Германия заради шофиране с превишена скорост"}
{"url": "http://www.focus-news.net/news/2019/07/08/2678184/sport-svetovnata-nomer-edno-otpadna-ot-uimbaldan.html", "text": "Тенис: Световната номер едно Ашли Барти отпадна на осминафиналите на Уимбълдън. Австралийската тенисистка загуби от Алисън Риске с 2:1 сета, която е номер 55 в схемата на Женската тенис асоциация. В следващия кръг на турнира, Риске ще играе срещу победителя от срещата между Серина Уилямс и Карла Суарес Наваро.", "date": "2019.07.08", "title": "Спорт: Световната номер едно отпадна от Уимбълдън"}
{"url": "http://www.focus-news.net/news/2019/07/08/2678186/kmetat-na-sliven-stefan-radev-sliven-i-yambol-izgrazhdat-obsht-proekt-za-privlichane-na-investitori-v-regiona.html", "text": "Сливен и Ямбол изграждат общ проект за привличане на инвеститори в региона. Това информира на брифинг в Община Сливен кметът Стефан Радев по повод проведена миналата седмица работна среща за подготовката на бизнес каталог „Инвестиционна дестинация Сливен и Ямбол 2019”, съобщиха от пресцентъра на  Общината . \r\n„Идеята е да представим региона като една икономическа единица. Тази икономическа единица, за която става дума, е с население от около 300 хиляди души и обхваща общините и населените места на разстояние от 45 минути. Ако бизнес проектът се осъществи, той ще превърне региона в един от най-големите центрове с икономически потенциал“, заяви Радев. \r\nКметът обясни, че се надява в разговорите да се включат също търговско-промишлените палати и работодателските организации. В тази връзка той припомни поетия от регионалния министър Петя Аврамова ангажимент за разширяването на пътя между Сливен и Ямбол. \r\n„Имах разговор с Агенция „Пътна инфраструктура“. От там започват да събират информация за проектиране на разширяването. Пак казвам, това би дала много различна перспектива пред района“, допълни Стефан Радев. \r\nВ каталога, който се предвижда да бъде представян на евентуални бъдещи инвеститори, са залегнали точки като инфраструктура, население, образование, заплата и човешки ресурси. Върху него работи консултантският екип на „Тракия Тех“ – платформата за привличане на технологични инвеститори. Предстоят срещи, свързани с изготвянето и представянето на стратегическата визия на Сливен и Ямбол. Следващата ще бъде през септември, като на нея се очаква да бъдат представени и големи бизнес предприемачи.", "date": "2019.07.08", "title": "Кметът на Сливен Стефан Радев:  Сливен и Ямбол изграждат общ проект за привличане на инвеститори в региона"}
{"url": "http://www.focus-news.net/news/2019/07/08/2678188/sofiya-polaga-se-metalna-mrezha-na-bul-balgariya.html", "text": "Положени са около 9 хил. кв.м метална мрежа на пътно платно на бул.„България“, съобщиха от пресцентъра на  Столична община . В момента се ремонтира южното пътно платно в участъка между бул.„Иван Ев. Гешов“ и бул.„Витоша“.  \r\nМеталната мрежа се изпълнява по цялата пътна настилка с цел заздравяване, като за двете пътни платна ще бъдат положени общо 38 хил.кв. метра мрежа. Тази технология бе приложена и при ремонта на кръстовището на „Орлов мост“ и на бул.„България“ в участъка от бул.„Гоце Делчев“ до бул.„Иван Ев. Гешов“.  \r\nНа обекта работят над 10 строителни машини като багери, челни товарачи, валяци и асфалто-полагащи машини. Извършено е цялостно фрезоване на пътната настилка, изпълнява се хидроизолация на тавана на подлеза при Професионалната гимназия по текстил.  \r\nОчаква се до края на седмицата да приключи полагането на металната мрежа в участъка, а след това ще започне полагане на първи пласт асфалтобетон.  \r\nПо план при подходящи метеорологични условия ремонтът на южното платно се предвижда да приключи до 19 юли, след което работата ще продължи по северното платно на булеварда в отсечката от бул. „Иван Ев. Гешов“ до бул. „Черни връх“.", "date": "2019.07.08", "title": "София: Полага се метална мрежа на бул. „България“"}
{"url": "http://www.focus-news.net/news/2019/07/08/2678163/vuchich-ako-ni-ostavyat-na-mira-mozhe-i-da-se-dogovorim-s-albantsite.html", "text": "Сръбският президент Александър Вучич заяви в понеделник, че проблемът между Белград и Прищина би могъл вече да е решен, ако двете страни са били оставени да решават сами, предава македонската агенция  “Макфакс“ .  \r\nВ свое интервю за местна телевизия, държавният глава изрази мнението, че „ако ни оставят намира, най-вероятно ще се договорим“. Вучич обаче уточни, че „както Югославия, така и Косово представлява проблем, който не засяга само хората, които живеят на тази територия“. Според неговото мнение, сърбите и албанците трябва да вземат решаването на проблема в свои ръце.  \r\nВучич не спомена, дали има предложение за размяна на територии между Белград и Прищина, както се спекулира в някои медии.  : Цанко Цолов", "date": "2019.07.08", "title": "Вучич: Ако ни оставят на мира, може и да се договорим с албанците"}
{"url": "http://www.focus-news.net/news/2019/07/08/2678189/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В днешното издание на предаването  „Садово в сърцето на Тракия“  на  Радио „Фокус“-Пловдив  ще обърнем внимание на летните ремонти на територията на община Садово. Започва ремонт на пътя Катуница-Болярци, който е част от общинската пътна мрежа. Финансирането е осигурено, дейностите ще стартират до дни. Къде още се извършват ремонти и ще приключат ли те до края на летния сезон? На въпросите ни ще отговори кметът на Садово Димитър Здравков. \r\nВ минутите след 16.30 часа ще ви запознаем с живота и делото на Вацлав Стрибърни – ботаник с чешки произход, работил в Земеделското училище на Садово по покана на българското правителство през 1883 година. Стрибърни има съществен принос в изучаването на българската флора и много ендемични видове са наречени на негово име. Той е и човекът, въвел ягодите като земеделска култура в България. За известния ботаник с чешки произход ще ни разкаже директорът на Професионалната селскостопанска гимназия в град Садово Димитър Йорданов. Предаването „Садово в сърцето на Тракия” се излъчва всеки понеделник, от 16.00 до 17.00 часа. Водещ е Тони Михайлов.", "date": "2019.07.08", "title": "Акценти в предаването „Садово в сърцето на Тракия” на Радио „Фокус”-Пловдив"}
{"url": "http://www.focus-news.net/news/2019/07/08/2678191/tachi-kam-tramp-kosovo-e-nay-golemiyat-privarzhenik-na-sasht-v-sveta.html", "text": "Косовният президент Хашим Тачи заяви, че Косово се гордее да бъде най-проамериканската държава в света, това съобщава македонската агенция  “Макфакс“ , като цитира писмото на Тачи до американския държавен глава Доналд Тръмп по случай националния празник на САЩ четвърти юли. Части от писмото са публикувани в понеделник от сръбската телевизия „РТС“.  \r\n„Позволете ми да потвърдя, че сме ангажирани за постигането на споразумение със Сърбия, което ще донесе стабилност между двете държави и в целия регион“, категоричен е Тачи. : Цанко Цолов", "date": "2019.07.08", "title": "Тачи към Тръмп: Косово е най-големият привърженик на САЩ в света"}
{"url": "http://www.focus-news.net/news/2019/07/08/2678192/burgas-okrazhniyat-ostavi-v-aresta-obvinyaem-za-sastavyane-i-izpolzvane-na-falshivi-dokumenti-za-samolichnost-i-za-predstavyane-na-neverni-svedeniya-pred-bankovi-i-kreditni-institutsii.html", "text": "Окръжен съд – Бургас задържа под стража Стефко А., обвинен за използване на неистински документ за самоличност, за представяне на неверни сведения пред банкови и кредитни институции, и за съставяне на неистински документи. Това съобщиха от  Апелативна прокуратура – Бургас . \r\nПо искане на Окръжна прокуратура – Бургас, съдът задържа под стража Стефко А. Той е обвинен за това, че при условията на продължавано престъпление, а именно: \r\n-\tНа 02.09.2015 г. в гр. Бургас, пред главен специалист в дирекция „Гражданска регистрация на населението“ при Община Бургас, при подаване на искане за издаване на удостоверение, съзнателно се ползвал с неистински официален документ, представляващ български документ за самоличност – лична карта, издадена на 28.06.2011 г., съдържаща данни на Кирил Петров и снимка на обвиняемия; \r\n-\tНа 02.09.2015 г.в гр. Бургас, в банков клон (офис Зорница), пред касиер – консултант, при откриване на разплащателна банкова сметка, съзнателно се ползвал от горепосочената неистинска личната карта; \r\n-\tНа 04.09.2015 г. в гр. Бургас, в банков клон (офис Меден рудник), пред специалист по привличане на клиенти в банката, при представяне на сведения, за да получи кредит, с цел имотна облага, съзнателно ползвал неистинската лична карта; \r\n-\tНа 07.09.2015 г. в гр. Бургас, в банковия клон (офис Меден рудник), пред същия специалист по привличане на клиенти в банката, при подписване на договор за паричен кредит на стойност 10 000 лева, с цел имотна облага, съзнателно се ползвал от неистинската лична карта; \r\n-\tНа 09.09.2015 г. в гр. Бургас, в банковия клон (офис Меден рудник), пред същия специалист по привличане на клиенти в банката, при явяване за получаване на потребителския кредит от 10 000 лв., с цел имотна облага, съзнателно се ползвал от неистинската лична карта; \r\n-\tНа 07.09.2015 г. в гр. Бургас, в офис на банка, пред специалист по продажби на банката, при съставяне на искане за потребителски кредит, с цел имотна облага, съзнателно се ползвал с неистинската лична карта; \r\n-\tНа 17.09.2015 г.в гр. Бургас, на ул. „Фердинандова“, в офис на търговско дружество за предоставяне на кредити, пред кредитен специалист, при съставяне на искане за кредитна линия, с цел имотна облага, съзнателно се ползвал от неистинската лична карта; \r\n-\tНа 18.09.2015 в гр. Бургас, в офис на търговско дружество, което е партньор на мобилен оператор, пред служител, при съставяне на договор за потребител на услуга съзнателно се ползвал с неистинската лична карта; \r\n-\tНа 30.09.2015 г.в гр. Бургас, в офис на друго търговско дружество за предоставяне на кредити, пред кредитен експерт, при съставяне на искане за отпускане на потребителски кредит, с цел имотна облага, съзнателно се ползвал от неистинската лична карта; \r\n-\tНа 30.09.2015 г. в гр. Бургас, пред кредитен консултант от друго търговско дружество, предоставящо кредити, при съставяне на молба, с цел имотна облага се ползвал съзнателно от неистинската лична карта; \r\n- Престъпление по чл.316, вр. чл.308, ал.3, т.2, вр. ал.2, вр.1, вр. чл.26, ал.1 от НК. \r\nТой е обвинен и за това, че в условията на съвкупност с горепосоченото престъпление и при продължавано престъпление: \r\n-\tНа 04.09.2015 г. в гр. Бургас, в банков клон (офис Меден рудник), пред специалист по привличане на клиенти в банката, за да получи кредит от 10 000 лв., представил неверни сведения в декларация за съгласие за обработка на лични данни и друга информация, а именно, че е Кирил Петров, че използва адресът от личната карта, че е пенсионер с основен доход, че ЕГН е негов, че дата на издаване, органът на издаване и номера на картата са на неговата карта, казвайки го устно, за да може служителката да въведе неверните сведения в информационната система  \r\n-\tНа 07.09.2015 г. в гр. Бургас, в офис на банка, пред специалист по продажби на банката, за да получи кредит в размер на 10 000 лева, представил неверни сведения в декларация за съгласие за обработка на лични данни и друга информация, а именно, че е Кирил Петров, че използва адресът от личната карта, че е пенсионер с основен доход, че ЕГН е негов, че дата на издаване, органът на издаване и номера на картата са на неговата карта, казвайки го устно, за да може служителката да въведе неверните сведения в информационната система; \r\n-\tНа 17.09.2015 г.в гр. Бургас, на ул. „Фердинандова“, в офис на търговско дружество за предоставяне на кредити, пред кредитен специалист, за да получи кредит тип „кредитна линия“ – кредитен лимит от 2000 лева и сума за получаване от 1 500 лева, представил неверни сведения в искането, че е Кирил Петров, че личната карта е негова и че ЕГН е негово; \r\n-\tНа 30.09.2015 г.в гр. Бургас, в офис на друго търговско дружество за предоставяне на кредити, пред кредитен експерт, за да получи кредит в размер на 1900 лв., представил неверни сведения, че е Кирил Петров, че използва адресът от личната карта, че е пенсионер с основен доход, че ЕГН е негово, че дата на издаване, органът на издаване и номера на картата са на неговата карта, че живее на адреса от 240 месеца, че към дата на подаване няма свързани лица; \r\n-\tНа 30.09.2015 г. в гр. Бургас, пред кредитен консултант от друго търговско дружество, предоставящо кредити,за да получи кредит от 1100 лв., представил неверни сведения, че е Кирил Петров, че използва адресът от личната карта, че е пенсионер с основен доход, че ЕГН е негов, че дата на издаване, органът на издаване и номера на картата са на неговата карта, че живее на адреса от 25 години, че е семеен, а съпругата му работи като чистачка и има финансов приход; \r\n- Престъпление по чл.248а, ал.1, вр.чл.23, ал.1, вр. с чл.26, ал.1 от НК. \r\nСтефко А. е обвинен и за това, че в условията на съвкупност с горепосочените престъпления и при продължавано престъпление: \r\n-\tНа 18.09.2015 г. в гр. Бургас, в офис на търговско дружество, което е партньор на мобилен оператор, пред служител, за да бъдат предоставени електронни и съобщителни услуги обвиняемият подписал договор от името на Кирил Петров, за да докаже, че съществува правно отношение между мобилния оператор и него; \r\n-\tНа 01.10.2015 г. в гр. Бургас, сам съставил неистински частен документ – запис на заповед от 01.10.2015 г., според който Кирил Петров се задължавал безусловно и неотменяемо да плати на търговско дружество сума в размер на 2134 лв., подписал документа от името на Кирил Петров и го употребил пред кредитен консултант, за да докаже задължение в размер на посочената сума - престъпление по чл.309, ал.1, вр. чл.23, ал.1, вр. чл.26, ал.1 от НК. \r\nСпоред прокурора, налице е обосновано предположение за това, че Стефко А. е извършил престъплението, в което е обвинен. Представителят на държавното обвинение е категоричен, че Стефко А. може да се укрие или да извърши ново престъпление. \r\nСъдът прие мотивите на прокурора и задържа под стража Стефко А. \r\nОпределението на Окръжен съд – Бургас може да бъде обжалвано пред Апелативния съд в града.", "date": "2019.07.08", "title": "Бургас: Окръжният остави в ареста обвиняем за съставяне и използване на фалшиви документи за самоличност и за представяне на неверни сведения пред банкови и кредитни институции"}
{"url": "http://www.focus-news.net/news/2019/07/08/2678187/razgrad-oblastnata-epizootichna-komisiya-shte-provede-zasedanie-vav-vrazka-s-ognishteto-na-afrikanska-chuma-po-svinete-v-selo-zhernov.html", "text": "Постоянната областна епизоотична комисия ще заседава в Областна администрация-Разград на 9 юли във връзка с установеното огнище на болестта африканска чума по свинете в село Жернов, община Никопол, област Плевен. Това съобщиха от пресцентъра на  Областната администрация  в Разград. Участниците в заседанието ще бъдат запознати със заповед № РД 11-1261/03.07.2019 г. на изпълнителния директор на Българската агенция по безопасност на храните д-р Дамян Илиев, ще обсъдят и предприемане на спешени мерки за предотвратяване възникването на болестта на територията на Област Разград. За участие в заседанието са поканени представители на ветеринарните власти, общините, най-голямата свинеферма в областта, на Сдружението на зърнопроизводителите в Лудогорието, ловно-рибарските дружества в региона и други институции с отношение по проблема. Заседанието на Постоянната областна епизоотична комисия започва в 14.00 часа на 9 юли, вторник, в зала 712 в Областна администрация-Разград.", "date": "2019.07.08", "title": "Разград: Областната епизоотична комисия ще проведе заседание във връзка с огнището на африканска чума по свинете в село Жернов"}
{"url": "http://www.focus-news.net/news/2019/07/08/2678157/ekathimerini-tsipras-predade-vlastta-na-mitsotakis.html", "text": "Отиващият си гръцки министър-председател Алексис Ципрас предаде властта на спечелили неделните предсрочни избори Кириакос Мицотакис, съобщава Гръцкото електронно издание  Ekathimerini . \r\nМицокатис, който вероятно ще се срещне с трудности при изпълняването на предизборните си общения, положи клетва като премиер по-рано в понеделник. Малко след това лидерът на „Нова демокрация“ заяви пред журналисти, че гръцкият народ му е дал „силен мандат, за да променя Гърция“. Според Мицотакис, „тежката работа започва от днес“. „Няма съмнения, че ние ще се представим според очакванията“, уверен е новият премиер.  : Цанко Цолов", "date": "2019.07.08", "title": "Ekathimerini: Ципрас предаде властта на Мицотакис"}
{"url": "http://www.focus-news.net/news/2019/07/08/2678185/sobstvenitsite-na-vodeshtite-futbolni-otbori-se-razbraha-za-fearpley-predi-nachaloto-na-sezona-obzor.html", "text": "За феърплей и недопускане на напрежение по стадионите се разбраха собствениците на водещите футболни отбори у нас на срещу при премиера Бойко Борисов преди началото на сезона. В разговора при министър-председателя участваха собствениците на трите водещи футболни отбора Георги Домусчиев (\"Лудогорец\"), Васил Божков (\"Левски\") и Гриша Ганчев (ЦСКА-София), както и главният прокурор Сотир Цацаров, заместник-главният прокурор Иван Гешев, министърът на вътрешните работи Младен Маринов, президентът на Българския футболен съюз Борислав Михайлов и съветникът на министъра на младежта и спорта Гошо Гинчев. По време на срещата бе обсъдено началото на футболното първенство у нас с оглед на спокойното му протичане. Собствениците на футболните клубове заявиха, че отборите им ще бъдат водени от принципите на честната игра. По думите им няма да се допуска напрежение на терена, което да се пренася към агитките. Няма да се позволят и заплахи към футболните съдии. Президентът на БФС Борислав Михайлов благодари на министър-председателя Бойко Борисов, че спомага за решаването на проблемите в българското първенство.  \r\nПред журналисти след срещата Борислав Михайлов отбеляза, че всички присъстващи са се обединили около това да няма натиск върху съдиите. „Всички си обещаха да не се притесняват съдиите, дават си парите за футбол. Срещата беше много добра“, посочи той. Борислав Михайлов отбеляза, че инициативата за срещата е на премиера. „Г-н Борисов се грижи за цялата държава, съответно футболът е феномен и съответно спокойствието между феновете дава спокойствие на всички граждани на България. Оттук нататък ние трябва да се оправяме, с това което сме коментирали на тази среща“, коментира още президентът на БФС, като призова футболните съдии сами да се свързват с него при опити за оказване на натиск. \r\nВътрешният министър Младен Маринов от своя страна увери, че и фокусът на МВР ще е върху това да не се допуска купуване на мачове и натиск над длъжностни лица и футболисти. Той поясни, че сегашната среща не е била на база конкретно постъпил сигнал. „Срещата е такава, че да се уточним как да работим. Ролята на МВР е както по превенция, така и по разследване на престъпления, свързани с тази дейност“, допълни той. „Когато има напрежение между собствениците, то се пренася и по съответните трибуни. Така че ако там няма напрежение, аз мисля че поведението на агитките ще е съвсем различно“, подчерта министър Маринов.", "date": "2019.07.08", "title": "Собствениците на водещите футболни отбори се разбраха за феърплей преди началото на сезона (ОБЗОР)"}
{"url": "http://www.focus-news.net/news/2019/07/08/2678190/gabrovo-pod-rakovodstvoto-i-nadzora-na-spetsializiranata-prokuratura-se-izvarshvat-deystviya-po-razsledvane-v-sevlievo.html", "text": "Под ръководството и надзора на Специализираната прокуратура се извършват действия по разследване в Севлиево. Това потвърди за  Агенция „Фокус“  говорителят на  Специализираната прокуратура  Божидар Димитров.  \r\nДеница КИТАНОВА", "date": "2019.07.08", "title": "Габрово: Под ръководството и надзора на Специализираната прокуратура се извършват действия по разследване в Севлиево"}
{"url": "http://www.focus-news.net/news/2019/07/08/2678193/d-r-stela-dencheva-spetsializirana-bolnitsa-za-belodrobni-zabolyavaniya-veliko-tarnovo-hranitelnite-alergii-sa-edni-ot-nay-chesto-sreshtanite-prez-letnite-mesetsi.html", "text": "Хранителните алергии са едни от най-често срещаните през летните месеци. Това каза за  Радио „Фокус“ – Велико Търново  д-р Стела Денева, управител на Специализираната болница за белодробни заболявания във Велико Търново. Те, по думите й, често се дължат на прекомерната консумация на морски дарове през лятото.  \r\n„Алергичните заболявания, като цяло, не са сезонно появяващи се. Хранителните алергии, например, са много характерни за летните месеци, защото голяма част от тях са свързани с консумацията на морски дарове. А Вие знаете, че лятото е времето когато човек отива на море и започва да набляга на тези храни. Така, че не малка част от алергиите през лятото са именно такива. Тези, свързани с дихателната система, са по-скоро сезонни – през пролетта и есента, тъй като тогава във въздуха летят много алергени, много полеми. Тя провокират и пристъпи на астма“, обясни специалистът.  \r\nТя допълни, че друг тип подобни заболявания са провокирани от приема на дадени медикаменти. „Така или иначе, в нашето съвремие е много характерно алергичното заболяване и това е така заради средата, която обитаваме. Колкото повече изкуствени материи има около нас, колкото повече химия, синтетики, има, толкова повече са и предпоставките за развитие на алергиите“, категорична бе д-р Денчева. Освен това подчерта и, че основният начин за превенция е и при най-малко съмнение да се направи консултация с лекар и съответните тестове. „Не рядко алергиите се влошават от употребата на цигари. Така, че всички хора трябва да знаят, че цигарите са рисков фактор за утежняване на алергиите“, посочи още управителят на болницата. \r\nЛуиза ТРАНЧЕВА", "date": "2019.07.08", "title": "Д-р Стела Денчева, Специализирана болница за белодробни заболявания – Велико Търново: Хранителните алергии са едни от най-често срещаните през летните месеци"}
{"url": "http://www.focus-news.net/news/2019/07/08/2678196/d-r-moni-turnaliev-alergolog-preventsiyata-sreshtu-alergii-e-zdravosloven-nachin-na-zhivot-i-izbyagvane-na-tyutyunopusheneto.html", "text": "Превенцията срещу алергии е да се води здравословен начин на живот и да се избягва тютюнопушеното, както и пълната му забрана. Това каза в интервю за  Радио „Фокус“ – Смолян  по повод Световния ден за борба с алергии алергологът д-р Мони Турналиев. Той отбеляза, че България е държава, в която във всички магазини има огромни щандове с цигари. „Това е недопустимо. В Европа цигари се продават само в ограничени магазини. България в това отношение явно е решила да стимулира тютюнопушеното и въпреки картинките на кутиите с цигари, се прави скрита реклама. Лекарите и други организации алармират за това, но няма полза“, посочи д-р Турналиев.   \r\nТой обясни, че тютюнопушенето има повече отношение към хроничния бронхит, който е свързан с астмата. Тютюнопушенето е жесток бич, но България е по-зле и от най-изпадналата афиракнска държава по отношение на профилактиката и борба с тютюнопушенето и проблемът е законодателен, категоричен е д-р Турналиев. \r\nТой допълни, че в Смолян пикът на поленовите алергии вече е отминал и има спад, но все още има цъфтеж и има заболеваемост със спазими и алергични конюнктивити. „Интересното е, че тези дни имаше и кърмачета и малки деца с такива оплаквания, което говори за подмладяване на старта на алергиите и това също е обезпокоително. Обектовенно ринитът и астмата започват след 6 години, а сега има и малки деца с алергичен конюнктивит и ринит, което не е обичайно за ниската възраст“, каза още д-р Турналиев. \r\nНели ГЕРГЬОВСКА", "date": "2019.07.08", "title": "Д-р Мони Турналиев, алерголог: Превенцията срещу алергии е здравословен начин на живот и избягване на тютюнопушенето"}
{"url": "http://www.focus-news.net/news/2019/07/08/2678198/shumen-eksperti-ot-riosv-sa-izvarshili-proverka-po-signali-za-sistemno-obgazyavane-v-popovo-ne-sa-ustanoveni-otkloneniya-ot-dopustimite-emisii-za-kachestvoto-na-vazduha.html", "text": "Мащабна проверка за качеството на въздуха са извършили експертите от Регионална инспекция по околната среда и водите (РИОСВ) – Шумен, Регионалната лаборатория (РЛ) – Шумен и Регионалната лаборатория – Варна по няколко сигнала от жители на град Попово за системно обгазяване от производството на „Родна индустрия 91“ ЕООД, инсталация за производство на тухли. Това съобщиха от  РИОСВ – Шумен . Едното измерване бе проведено със специализираната апаратура за измерване в аварийни ситуации на РЛ – Шумен ден след подаването на сигнала от граждани. Проверено бе състоянието на въздуха на ул. „Каломенска“ в Попово, която се намира от източната страна на тухларната. По време на замерването нямаше задимяване и миризма на пушек, а концентрациите на измерените вещества по 26-те показателя не показаха отклонения от допустимите емисии за качеството на въздуха. \r\nПо същото време станаха известни и резултатите от  мониторингови имисионни измервания за фоново замърсяване на въздуха, които показват състоянието на атмосферния въздух в град Попово за 27 денонощия през първото полугодие на 2019 г. Те се извършват от мобилната автоматична станция на РЛ – Варна към Изпълнителната агенция по околна среда (ИАОС). При тях  също не бяха наблюдавани превишения на допустимите норми за фини прахови частици (ФПЧ10), въглероден оксид (CO), серен диоксид (SO2), азотен оксид (NO), азотен диоксид (NO2)и озон (О3).", "date": "2019.07.08", "title": "Шумен: Експерти от РИОСВ са извършили проверка по сигнали за системно обгазяване в Попово, не са установени отклонения от допустимите емисии за качеството на въздуха"}
{"url": "http://www.focus-news.net/news/2019/07/08/2678199/api-na-9-yuli-shte-badat-otvoreni-ofertite-za-proektirane-i-stroitelstvoto-na-nov-zhp-nadlez-pri-106-i-km-na-pat-i-5-veliko-tarnovo-debelets.html", "text": "От 14.00 часа на 9 юли в сградата на Агенция „Пътна инфраструктура“ ще се отворят постъпилите оферти в откритата обществена поръчка за проектиране и строителство на нов железопътен надлез при км 106+569 на път I-5 Велико Търново – Дебелец, над ж.п. линията Русе – Стара Загора. Това съобщиха от пресцентъра на  АПИ . \r\nСъществуващото съоръжение, с дължина 30,6 м, е на входа на Велико Търново, идвайки от Габрово. Въведено е в експлоатация през 1958 г. Новият мост ще бъде изграден на мястото на съществуващия и ще бъде с по една лента за движение в посока. Освен съоръжението ще бъдат реконструирани и участъците от двете му страни до свързването им със съществуващия път. \r\nПрогнозната стойност за изпълнение на обществената поръчка за проектиране и изграждане на ж. п. надлеза е 561 950 лв. без ДДС. Средствата са от бюджета на АПИ. Срокът за изпълнение е 250 дни, от които 70 дни са за изготвяне на техническия проект, а 180 календарни дни за строително-монтажните работи.", "date": "2019.07.08", "title": "АПИ: На 9 юли ще бъдат отворени офертите за проектиране и строителството на нов жп надлeз при 106-и км на път I-5 Велико Търново - Дебелец"}
{"url": "http://www.focus-news.net/news/2019/07/08/2678200/za-poredna-godina-fakultetat-po-farmatsiya-na-mu-pleven-se-predstavi-na-foruma-balgarski-farmatsevtichni-dni.html", "text": "На 13-то издание на Български фармацевтични дни в края на юни Факултетът по фармация при Медицински университет – Плевен бе представен от своите преподаватели и служители. Те промотираха възможностите за кандидатстване, качественото обучение и перспективите за кариерно развитие във фармацевтичната наука и практика в град Плевен, съобщиха от пресцентъра на  МУ-Плевен . Висшето училище в Плевен се нареди достойно сред 971 участници в изложението, от които 826 магистър-фармацевти и 145 други медицински специалисти. Форумът е едно от най-значимите събития от календара на съсловната организация на магистър-фармацевтите в България. За първи път той бе организиран сред красотата на природата - в първия планински курорт в България и на Балканите, к.к. Боровец.  \r\nПредставителите на МУ-Плевен – доц. Мая Йотова, дф, ас. Галина Дякова и Силвия Рускова – споделиха с аудиторията на форума факта, че МУ-Плевен получи първата си отлична програмна акредитация на специалността от регулираните професии „Фармация“ с образователно-квалификационна степен „Магистър“ във Факултет „Фармация“. Общата оценка от акредитация е 9.06 (при максимална 10) със срок на валидност 6 (шест) години с увеличен капацитет от 300 на 450 студенти. Високата акредитационна оценка автоматично означава прием на 90 студенти по държавна поръчка в специалност „Фармация“ годишно и право на обявяване на платен прием в рамките на свободния капацитет. Към момента във Факултет „Фармация“ се обучават общо 131 студенти – 60 студенти в първи курс, 44 във втори и 30 в трети курс на обучение. \r\nФокусът на тазгодишното издание на Български фармацевтични дни беше приемането на нови правила за добра фармацевтична практика, утвърждаването и въвеждането на Кодекса на Българския фармацевтичен съюз за поведение в областта на търговията на дребно с лекарствени продукти по смисъла на чл.40, §1 от Регламент (ЕС) 2016/679. Научната програма на Българските фармацевтични дни включваше и други важни теми за фармацевтичната общност у нас като спецификите на професионалната комуникация в практиката на фармацевта, както и уъркшоп, разглеждащ стратегиите за управление на стреса на работното място.", "date": "2019.07.08", "title": "За поредна година Факултетът по фармация на МУ-Плевен се представи на форума Български фармацевтични дни"}
{"url": "http://www.focus-news.net/news/2019/07/08/2678197/sofiya-vremenno-dvizhenieto-po-am-trakiya-v-tunel-trayanovi-vrata-v-posoka-stolitsata-se-osashtestvyava-v-edna-lenta-poradi-avariral-tovaren-kamion.html", "text": "Временно движението по АМ „Тракия“ в тунел „Траянови врата“ в посока София се осъществява в една лента поради аварирал товарен камион. Това съобщиха от  Агенция „Пътна инфраструктура“ .", "date": "2019.07.08", "title": "София: Временно движението по АМ „Тракия“ в тунел „Траянови врата“ в посока столицата се осъществява в една лента поради аварирал товарен камион"}
{"url": "http://www.focus-news.net/news/2019/07/08/2678201/blagoevgrad-tvorbi-na-krasimir-yakimov-shte-badat-pokazani-v-gradskata-hudozhestvena-galeriya-na-9-yuli.html", "text": "Самостоятелна изложба на благоевградския художник Красимир Якимов ще бъде открита в Градска художествена галерия - Благоевград. Това съобщиха от пресцентъра на  Общината . Представянето на експозицията ще се проведе от 18.00 часа на 9 юли. В малката зала на галерията ще бъдат подредени общо 33 творби на автора - живопис, графика и рисунка.  \r\nКрасимир Якимов е роден на 14 март 1974 г. в Благоевград. Завършва специалност изобразително изкуство в Национална хуманитарна гимназия - Благоевград при доц. Атанас Дафинов. След период от 15-годишно прекъсване, Красимир Якимов започва да рисува отново.", "date": "2019.07.08", "title": "Благоевград: Творби на Красимир Якимов ще бъдат показани в Градската художествена галерия на 9 юли"}
{"url": "http://www.focus-news.net/news/2019/07/08/2678195/darzhavniyat-glava-rumen-radev-pozdravi-prezidenta-vladimir-putin-po-sluchay-140-godishninata-ot-ustanovyavaneto-na-diplomaticheski-otnosheniya-mezhdu-balgariya-i-rusiya.html", "text": "Държавният глава Румен Радев поздрави президента Владимир Путин по случай 140-годишнината от установяването на дипломатически отношения между България и Русия, съобщиха от  прессекретариата на държавния глава . „Приемете моите искрени поздравления и най-добри пожелания по случай 140-ата годишнина на дипломатическите отношения между България и Русия, установени на 7 юли 1879 г. след Освобождението на България от османско иго и възстановяване на българската държавност“, се казва в писмото на държавния глава Румен Радев до неговия руски колега.  \r\nПрезидентът подчертава, че българският народ не забравя решаващата роля на Русия за освобождението на България, в резултат на Руско-турската война от 1877–1878 г. и почита паметта на загиналите в нея руски воини. „Бих желал да отбележа, че отношенията между нашите народи се базират на дълбоки исторически, културни и духовни връзки, имащи своите корени в много по-далечната история“, заявява президентът.   \r\nВ писмото си Румен Радев отбелязва, че 140-годишната нова и най-нова история на двустранните отношения се е развивала невинаги еднозначно, но и в най-сложните периоди отношенията между България и Русия винаги са били в центъра на общественото и политическо внимание и интерес. Нещо повече, те винаги са носили емоционалния заряд и чувствителност, характерни за държавите с дългогодишни исторически традиции в своите контакти.  \r\n„Това ни дава основание да констатираме, че имаме необходимата солидна основа, за да продължим да развиваме равнопоставен и взаимноизгоден диалог“, подчертава българският президент. В писмото си държавният глава изразява увереност и че с общи усилия и добронамерен подход могат да бъдат реализирани набелязаните перспективи в двустранния диалог, както и сътрудничеството при намирането на решения на актуалните предизвикателства в регионален и международен план.", "date": "2019.07.08", "title": "Държавният глава Румен Радев поздрави президента Владимир Путин по случай 140-годишнината от установяването на дипломатически отношения между България и Русия"}
{"url": "http://www.focus-news.net/news/2019/07/08/2678194/deutsche-welle-iran-dade-na-uchastnitsite-v-yadrenoto-sporazumenie-60-dni-da-sprat-amerikanskite-sanktsii.html", "text": "Иранското външно министерство даде в понеделник на останалите участници в сключеното през 2015 г. ядрено споразумение срок от 60 дни за да спрат американските санкции срещу Техеран. В противен случай, Иран заплаши да пристъпи за трети и последен път договорките, предава  Deutsche Welle .  \r\nГоворителят на външното ведомство Абас Мусави заяви пред репортери в понеделник, че Иран няма да дава други „крайни срокове“ за спасяването на сделката, от която САЩ се изтеглиха миналата година. Краят на 60-дневният срок е пети септември.  \r\n„Западът трябва да спре да критикува нашите легитимни решения, а вместо това да намери начин да ни убеди да останем в сделката“, категоричен е Мусави. На въпрос дали Техеран ще се оттегли напълно от спазването на договорените през 2015 г. условия, той заяви, че „всички опции са възможни“. Иранският дипломат не уточни какво ще бъде третото и последно нарушение, за което се говори в изявлението на външното министерство.  : Цанко Цолов", "date": "2019.07.08", "title": "Deutsche Welle: Иран даде на участниците в ядреното споразумение 60 дни да спрат американските санкции"}
{"url": "http://www.focus-news.net/news/2019/07/08/2678204/mosv-ministar-neno-dimov-otmeni-sakrashtenie-na-ekspert-ot-riosv-vratsa.html", "text": "По разпореждане на премиера Бойко Борисов министърът на околната среда и водите Нено Димов отмени заповедта за новото щатно разписание на Регионална инспекция по околната среда и водите (РИОСВ) - Враца, с което се съкращава щатна бройка на младши експерт в отдел „Контрол на околната среда“. С това на работа се възстановява младшият експерт Георги Караиванов, съобщиха от пресцентъра на  Министерството на околната среда и водите  (МОСВ).  \r\nМинистър Димов проведе среща с експерта, на която присъстваха и областният управител на Враца Малина Николова и директорът на РИОСВ - Враца  Христо Христов. Министърът възложи на експерта като председател на Междуведомствената комисия за проверка на предприятия с висок рисков потенциал към РИОСВ - Враца, която е отговорна за контрол на инсталацията, собственост на фирма „Камибо“, да предприеме всички необходими действия и да следи за осигуряване на безопасно извозване на 110 тона серовъглерод от територията на бившия комбинат „Химко“. Министър Димов подчерта, че това трябва да стане при спазване на законодателството и следвайки координацията и субординация между отговорните държавни институции. Министърът заяви, че операцията по извозването на веществото от територията на България трябва да бъде предприета възможно най-скоро, но при гарантиране на всички условия за безопасност и сигурност.", "date": "2019.07.08", "title": "МОСВ: Министър Нено Димов отмени съкращение на експерт от РИОСВ - Враца"}
{"url": "http://www.focus-news.net/news/2019/07/08/2678207/sport-riske-se-bori-sreshtu-serina-uilyams-za-myasto-na-polufinalite-v-uimbaldan.html", "text": "Тенис: Алисън Риске ще играе срещу американката Серина Уилямс за място на полуфиналите на „Уимбълдън“. Риске, която по-рано победи световната номер едно Ашли Барти и за първи път достигна четвъртфинал на турнир от Големия шлем, ще трябва да преодолее своята сънародничка, ако иска да продължи напред. Уилямс достигна до четвъртфинал след като се наложи с 2:0 сета срещу Карла Суарес Наваро.", "date": "2019.07.08", "title": "Спорт: Риске се бори срещу Серина Уилямс за място на полуфиналите в \"Уимбълдън\""}
{"url": "http://www.focus-news.net/news/2019/07/08/2678203/kommersant-vladimir-zelenski-pokani-putin-za-pregovori-v-minsk.html", "text": "Украинският президент Владимир Зеленски покани руския си колега Владимир Путин на преговори за Минск под формата Украйна-Русия-САЩ-Великобритания-Германия-Франция, а темата на преговорите ще бъде принадлежността на Крим и конфликта в Източна Украйна, това пише руското издание  “Коммерсант“ . \r\n„А сега бих искал да се обърна към Владимир Путин. Искате ли да говорим? Нека обсъдим чий е Крим, кой го има и кой го няма в Донбас. Компанията на разговора предлагам да включва мен, вас, американският президент Доналд Тръмп, премиерът на Великобритания Тереза Мей, канцлерът на ФРГ Ангела Меркел и президентът на Франция Еманюел Макрон“, заяви Зеленски в рамките на свое обръщение.  \r\n„А мястото? Смятам, че Александър Григориевич Лукашенко с удоволствие ще ни приеме в Минск“, допълни украинския държавен глава. „Не отхвърлям или променям никакви съществуващи дипломатически формати, просто предлагам да поговорим“, уточни Зеленски във видео, публикувано на официалната му страницата в социалната мрежа „Фейсбук“.  \r\nОт Кремъл обещаха да разгледат предложението на Киев. „Това е нова инициатива. Не се съмнявайте, че тя ще бъде обмислена”, заяви Дмитрий Песков, говорител на руския президент.  : Цанко Цолов", "date": "2019.07.08", "title": "„Коммерсант“: Владимир Зеленски покани Путин за преговори в Минск"}
{"url": "http://www.focus-news.net/news/2019/07/08/2678208/sofiya-vazstanoveno-e-dvizhenieto-po-am-trakiya-v-tunel-trayanovi-vrata-v-posoka-stolitsata.html", "text": "Възстановено е движението по АМ \"Тракия\" в тунел \"Траянови врата\" в посока София. Това съобщиха от  пресцентъра на Агенция \"Пътна инфраструктура\" .", "date": "2019.07.08", "title": "София: Възстановено е движението по АМ \"Тракия\" в тунел \"Траянови врата\" в посока столицата"}
{"url": "http://www.focus-news.net/news/2019/07/08/2678206/nad-305-000-hora-s-uvrezhdaniya-poluchavat-po-golyama-finansova-podkrepa.html", "text": "Над 641 000 души получават месечна финансова подкрепа по новия Закон за хората с увреждания (ЗХУ). Техният брой е с 144 335 повече в сравнение с хората с увреждания, които получаваха интеграционни добавки според действащото до края на 2018 г. законодателство. Това съобщи министърът на труда и социалната политика Бисер Петков пред журналисти, след като участва в първото заседание на новосформирания Съвет за наблюдение на политиките на и за хората с увреждания, съобщиха от пресцентъра на  МТСП . \r\nВсички хора с увреждания получават финансова подкрепа в по-висок или запазен размер в сравнение с миналата година. Никой не е ощетен, на никой не е намалена помощта, каза министър Петков. Заложеният бюджет на МТСП за политики за хората с увреждания достигна 550 млн. лв. за 2019 г. С тези средства осигуряваме максимална подкрепа в различните области за интеграция на хората с увреждания, каза министър Петков. \r\nСтатистиката на Агенцията за социално подпомагане към края на май показва, че над 305 000 хора с увреждания получават по-благоприятен размер на месечната финансова подкрепа в сравнение с получаваните до 31.12.2018 г. месечна добавка за социална интеграция и прекратената социална пенсия за инвалидност, получавана като втора пенсия. Съгласно ЗХУ хората с увреждания със степен на увреждане от 50 до 70,99% месечната финансова подкрепа е в размер на 7% от линията на бедност (348 лв. за 2019 г.), което прави 24,36 лв. За хората със степен на увреждане от 71 до 90% помощта е 15% от линията на бедност или 52,20 лв.  \r\nХората с над 90% степен на увреждане получават 25% от линията на бедност или 87 лв. За тази група увеличението в сравнение с миналата година е минимум с 12 лв. Хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест финансовата подкрепа е в размер на 30% от линията на бедност или 104,40 лв., което е с около 30 лв. повече в сравнение с 2018 г. Най-голямо увеличение на финансовата подкрепа получават хората с над 90% степен на увреждане с право на чужда помощ, които получават социална пенсия за инвалидност. В тази категория през месец май попадат 12 932 души, които съгласно новото законодателство вземат 57% от линията на бедност или 198,36 лв. За тази група финансовата подкрепа е увеличена с около 123 лв. в сравнение с 2018 г.", "date": "2019.07.08", "title": "Над 305 000 хора с увреждания получават по-голяма финансова подкрепа"}
{"url": "http://www.focus-news.net/news/2019/07/08/2678209/predstaviteli-na-balgarskiya-antarkticheski-institut-provedoha-sreshta-s-delegati-na-kolumbiya-v-praga.html", "text": "Днес по време на Консултативното съвещание по антарктическия договор в Прага, беше проведена среща между представителите на Българския антарктически институт и делегатите на Колумбия. Това съобщиха от пресцентъра на  Българския антарктически институт . Обсъдено беше сътрудничеството през предстоящия антарктически сезон 2019/2020 и постигната договореност за използване на техния военен самолет Херкулес за превоз на товари и полярници от Южна Америка до Антарктида и обратно, както и за работа на двама колумбийски учени на българската антарктическа база “Св. Кл. Охридски”. Беше уточнен текста на споразумението за сътрудничество между двете страни в Антарктика, което предстои да бъде подписано на Съвещанието на мениджърите на Национални антарктически програми в края на месец юли в Пловдив.", "date": "2019.07.08", "title": "Представители на Българския антарктически институт проведоха среща с делегати на Колумбия в Прага"}
{"url": "http://www.focus-news.net/news/2019/07/08/2678202/mvnr-v-poznan-balgarskiyat-premier-govori-kato-evropeyski-politik-i-komentarat-na-vanshen-ministar-na-strana-izvan-es-e-neumesten.html", "text": "По разпореждане на вицепремиера и министър на външните работи Екатерина Захариева посланикът на Република Сърбия у нас Владимир Чургус бе извикан днес в Министерството на външните работи, съобщиха от  пресцентъра на МВнР . Поводът бе изказване на министъра на външните работи на Република Сърбия Ивица Дачич от 6 юли 2019 г., в което той прави коментар на отговор, даден от българския министър-председател Бойко Борисов на пресконференция в Познан.  \r\nПред посланик Чургус беше изразена позицията, че изказването на министър Дачич е неприемливо и не отговаря на очакванията на българската страна за поддържане на приятелски и добросъседски отношения. Бе подчертано, че на срещата в Познан българският премиер говори като европейски политик и коментарът на външен министър на страна извън Съюза в този случай е неуместен. Бе изтъкната и ролята на България за европейската интеграция на Западните Балкани и в частност на Република Сърбия, успехите на Българското председателство на Съвета на ЕС, което успя да върне този ключов за региона въпрос в европейския дневен ред.  \r\nНа срещата бе повдигнат въпросът и за последвало изявление на сръбския външен министър Ивица Дачич за информационна агенция „Танюг“, което също се оценява като неприемливо от българската страна. В тази връзка настоятелно бе изразено очакване подобни изказвания да не се повтарят в бъдеще. \r\nПосланик Чургус благодари за подкрепата, която България оказва за европейския път на Република Сърбия, и подчерта връзките между двата народа, като обърна внимание на емоционалния характер на изявленията. Всички имаме интерес от добри отношения със съседите и стабилност в региона, подчерта той.", "date": "2019.07.08", "title": "МВнР: В Познан българският премиер говори като европейски политик и коментарът на външен министър на страна извън ЕС е неуместен"}
{"url": "http://www.focus-news.net/news/2019/07/08/2678210/pernik-zapochva-polaganeto-na-estestvena-treva-na-stadiona-v-selo-divotino.html", "text": "Започва полагането на естествена трева на стадиона в село Дивотино. Обектът беше инспектиран от кмета на Община Перник Вяра Церовска и нейния заместник Денислав Захариев. Това съобщиха от пресцентъра на  Общината . Спортното съоръжение ще се използва от многократните шампиони на България по ръгби  - „Валяците”.  Теренът ще бъде обновен от фирма „Органик сълюшънс“. \r\nИгрището е  с олимпийски размери,то беше предоставено след направено предложение от кмета Вяра Церовска и гласувано от Общинския съвет. Предвижда се и изграждане на специална поливна система за тревата.  \r\n„За първи път нашите момчета, които са 32 пъти републикански шампиони по ръгби, ще имат собствен стадион, където ще тренират“, коментира кметът Вяра Церовска.  \r\nПеди това ръгбистите ползваха стадиона в квартал „Димова махала” в Перник. Имотът обаче е частна собственост и силните момчета трябваше до освободят терена.", "date": "2019.07.08", "title": "Перник: Започва полагането на естествена трева на стадиона в село Дивотино"}
{"url": "http://www.focus-news.net/news/2019/07/08/2678205/vsichki-svinevadni-stopanstva-v-riskovi-rayoni-shte-badat-provereni-za-afrikanska-chuma-obzor.html", "text": "Всички свиневъдни стопанства в рискови райони ще бъдат проверени за африканска чума. Това обяви на брифинг министърът на земеделието Десислава Танева след среща с областни управители от Северна България, представители на Българската агенция по безопасност на храните и директорите на Държавните горски предприятия. Причина за срещата бяха откритите общо 5 до момента огнища на болестта в област Плевен.  \r\nС цел превенция и недопускане разпространението на болестта Областните епизоотични комисии ще заседават всяка седмица. Комисиите ще посетят всички стопанства тип „заден двор“ в рисковите зони, за да информират гражданите за опасностите на болестта.  Министър Танева  предупреди, че заразата се разпространява изключително бързо и лесно. „Ако заболяването влезе в индустриалните предприятия, икономическите щети ще бъдат огромни. Това ще се отрази на всеки от нас“, посочи тя и обърна внимание, че свиневъдството в страната е много добре развито, а свинското месо е с най-голямо потребление у нас. Според нея контролът и превенцията на болестта зависят от нашата стриктност, затова тя призова хората да бъдат отговорни и ако имат съмнения, да подадат сигнал.   \r\nИзпълнителният директор на БАБХ д-р Дамян Илиев съобщи, че един от големите проблеми на африканската чума е разпространението ѝ чрез опаковки и остатъци от храни. Той отбеляза, че много често хората се заблуждават с това, че болестта не е опасна за човешкото здраве и след евтаназиране на прасето, те го съхраняват за консумация. По думите така на практика заболяването остава и е възможно за съвсем кратко време да се пренесе на територията на цялата страна. „Не трябва да се мисли, че е възможно да се правят компромиси и някой да говори защо бързате да вземате мерки. Не може да се прави карантина на това заболяване“, заяви той. \r\nИзпълнителният директор на Агенцията по горите инж. Мирослав Маринов обясни, че се обмисля вариант за финансово стимулиране за отстрел на диви свине в райони с африканска чума. Той уточни, че ще се плаща по 50 лв. за убито животно.  Инж. Маринов увери, че агенцията е предприела спешни мерки, които включват ежедневни обходи в зоните за наблюдение. Зам.-министърът на вътрешните работи Красимир Ципов отбеляза, че ведомството също е съдействало на контролните органи при процедурите за насилствено умъртвяване на домашни прасета в заразените територии. „Бяха осигурени сили от Областната дирекция на МВР – Плевен и сили от дирекция „Жандармерия“ към Главна дирекция „Национална полиция“, добави той. \r\nМинистър Танева обобщи, че в много други държави обстановката със заразата е значително по-усложнена като даде за пример Румъния, където болестта е навлязла вече и в индустриалните предприятия.  \r\nДаяна ДЮЛГЕРОВА", "date": "2019.07.08", "title": "Всички свиневъдни стопанства в рискови райони ще бъдат проверени за африканска чума (ОБЗОР)"}
{"url": "http://www.focus-news.net/news/2019/07/08/2678212/pernik-vavezhda-se-vremenna-organizatsiya-na-dvizhenieto-za-izgrazhdaneto-na-novoto-kragovo-na-ulitsite-blagoy-gebrev-i-yuriy-gagarin.html", "text": "От днес, 08 юли 2019 г., се въвежда временна организация на движението поради започване изграждането на Първи етап на новото кръгово движение на улиците \"Благой Гебрев\" и \"Юрий Гагарин\". Това съобщиха от  пресцентъра на Община Перник . Въвежда се двупосочно движение от пътен възел \"Даскалово\" до бензиностанция \"Лукойл\". Забранява се ляв завой при входа на кв. \"Изток\" посока улица \"Благой Гебрев\". Забранява се ляв завой на изхода на улица \"Благой Гебрев\" посока улица \"Юрий Гагарин\". Периодът на временната организация на движение е до завършване на Първи етап на новото кръгово движение на улиците \"Благой Гебрев\" и \"Юрий Гагарин\". Временната промяна в организацията на движение ще бъде обозначена с необходимата сигнализация. Всички участници в пътното движение трябва да бъдат внимателни и толерантни на пътя.", "date": "2019.07.08", "title": "Перник: Въвежда се временна организация на движението за изграждането на новото кръгово на улиците \"Благой Гебрев\" и \"Юрий Гагарин\""}
{"url": "http://www.focus-news.net/news/2019/07/08/2678213/kyustendil-deloto-sreshtu-bivshiya-upravitel-na-obshtinskata-bolnitsa-v-dupnitsa-beshe-varnato-na-okrazhna-prokuratura-za-otstranyavane-na-netochnosti-v-obvinitelniya-akt.html", "text": "Делото срещу бившия управител на общинската болница в Дупница беше върнато на Окръжна прокуратура за отстраняване на неточности в обвинителния акт, предаде репортер на  Радио „Фокус” – Кюстендил . В разпоредително заседание на Окръжен съд – Кюстендил с председател съдия Мирослав Начев и в присъствието на прокурор  Костадин Босачки, както и на подсъдимия бивш управител на общинска болница в Дупница Росен Тимчев, беше даден ход на наказателно дело от общ характер – за безстопанственост. Обвиняемият представи писмено обяснение – становище. Той не пожела по делото да бъдат определяни вещи лица за експертизи, нито да се води при закрити врати. Бившия управител на общинската болница в Дупница поиска съдът да прекрати делото От страна на обвинението също не бяха поискани допълнителни доказателства. След кратка почивка съдът определи, че прекратява делото и го връща на Окръжна прокуратура за да отстрани противоречия. Става дума за това, че Росен Тимчев е бил управител до 2016 година, а продажбата на два апарата за хемодиализа на стойност 10 080 лева на болницата в Троян, във връзка с което Тимчев е обвинен за нанесени щети в размер за малко над 4000 лева, е станала през 2018 година.  \r\nСпоред обвиняемия има политически елемент в делото, с което се цели той да бъде държан в страни от предстоящите местни избори. „Няма от какво да се притеснявам. Не съм такъв тип човек, който може по този начин да бъде заплашван”, каза Росен Тимчев. \r\nВенцеслав ИЛЧЕВ", "date": "2019.07.08", "title": "Кюстендил: Делото срещу бившия управител на общинската болница в Дупница беше върнато на Окръжна прокуратура за отстраняване на неточности в обвинителния акт"}
{"url": "http://www.focus-news.net/news/2019/07/08/2678214/sofiyskiyat-apelativen-sad-potvardi-dozhivotnata-prisada-na-lyubomir-dimitrov-grebetsa-za-izvarshvaneto-na-dve-ubiystva.html", "text": "Състав на Софийски апелативен съд потвърди осъдителната присъда на Любомир Димитров, известен с прякора „Гребеца“, с която му е наложено наказание „доживотен затвор“ при първоначален „специален“ режим на изтърпяване за извършването на умишлени убийства на две лица, съобщиха от Апелативна прокуратура София.  \r\nВ края на 2008 г. подсъдимият, заедно с Ю.Л. и И.П. решили да инсценират отвличането на Ю.Л., за да поискат пари за освобождаването му от вуйчо му. Между тримата и свидетеля по делото Д.Д. имало изградени общи интереси и финансови отношения, включително в резултат на извършени противозаконни деяния.  \r\nНа 08.01.2009 г. мъжете пристъпили към реализиране на плана си. По-късно вечерта „отвлеченият“ позвънил по телефона на свой роднина и му казал, че е отвлечен, предупредил го да не търси съдействие от полицията и да чака следващо обаждане.  \r\nВ разговор с участниците в „отвличането“ Ю.Л. изразил задоволството си от факта, че случаят е видян от много хора и имало камера. Споменаването на камера ядосало подсъдимия, което станало повод за скандал и яростни нападки, че не бил предупреден за това. Именно тогава той решил да умъртви Ю.Л.  \r\nСъщата вечер, в местността „Елата“, между с. Плана и с. Железница, подсъдимият прострелял Ю.Л. два пъти в областта на главата с огнестрелно оръжие. След това трупът на пострадалия бил заровен в предварително изкопана дупка.  \r\nВторото убийство Димитров извършил на 12.04.2009 г., в района на с. Бистрица, на черен път в местността „Косанин дол“, като прострелял И.П.  \r\nМежду мъжете имало договорка, съгласно която подсъдимият изразил желание да закупи от братовчеда на пострадалия П. автомобил „БМВ“, модел Х5 на цена от 145 000 лева. Димитров заплатил на вноски около 20 000 лева, а останалата сума следвало да бъде изплатена чрез оформен лизинг. Гарант за нормалното протичане на сделката бил пострадалия И.П. Подсъдимият спрял плащанията за автомобила, а по-късно МПС било обявено за откраднато. Освен това преустановил контакти с продавача на колата и не отговарял на телефонните му позвънявания. По този повод отношенията между Любомир Димитров и И.П. се влошили.  \r\nПо време на скандал, предизвикан от паричните задължения, подсъдимият извадил пистолет и произвел изстрел в главата на И.П., който починал на място. Трупът на убития бил заровен в местността „Умни дол“, в района на с. Железница.  \r\n В пледоарията си прокурорът от Софийска апелативна прокуратура е подчертал, че двете убийства са сходни и касаят такива, които носят белези на прехода, а не са обикновени битови. При тези престъпления пострадалите и извършителят са се занимавали с противозаконна дейност преди самите деяния. Поради тази причина може да се каже, че „разчистването на сметки“ е мотив за осъществяването на самите деяния.  \r\nРешението на второинстанционния съд може да бъде обжалвано и протестирано пред Върховния касационен съд.", "date": "2019.07.08", "title": "Софийският апелативен съд потвърди доживотната присъда на Любомир Димитров-Гребеца за извършването на две убийства"}
{"url": "http://www.focus-news.net/news/2019/07/08/2678211/mrrb-zapochva-seriya-ot-strategicheski-sreshti-v-stranata-debatira-nov-model-za-razvitie-na-regionite-i-funktsiite-na-regionalnite-saveti-za-razvitie.html", "text": "Министерството на регионалното развитие и благоустройството започва серия от стратегически консултации в страната във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г., съобщиха от МРРБ. Инициативата е съвместна с Международната банка за възстановяване и развитие в рамките на подписаното споразумение за консултантски услуги с министерството. Предвижда се стратегическите консултации  да се проведат на национално, регионално и местно ниво с участието на всички заинтересовани страни - представители на министерствата и държавни агенции, областни управители, кметове на общини, неправителствени организации, представители на бизнеса и др.  \r\nЦелта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на Регионалните съвети за развитие, които ще бъдат натоварени с нови, по-широки функции. Ще се наблегне и на важността от започване на партньорства и оформяне на икономически обосновани проекти, допринасящи за развитието на територията.  \r\nПо време на консултациите ще се състои обсъждане на възможностите за по-широко участие на бизнеса, неправителствения сектор и гражданското общество в оформянето и изпълнението на проекти в следващия програмен период  на ниво регион и възможностите за комбинирано финансиране между една или повече оперативни програми. Така ще могат да бъдат включвани повече заинтересовани страни и бенефициенти в изпълнението на проектите. Те ще могат да стимулират и дискусии по важни за икономическото развитие на регионите публични и публично-частни инвестиции. Ще се разясни и изпълнението на интегрирани проекти, които включват няколко компонента, всеки от които може да бъде финансиран от различна оперативна програма, т.нар. интегриран подход на въздействие върху територията. Формирането на проектни идеи ще трябва да съответства на набор от стратегически документи, от които основополагащ за регионите ще бъде регионалната схема за пространствено развитие.   \r\nЩе бъдат коментирани и възможностите за разширени функции на регионалните съвети за развитие при избора на проекти на принципа отдолу-нагоре. Целта е да се изгради най-добрата структура на съветите за изпълнение на новите отговорности и функции.   \r\nСтратегическите консултации за общините от Северозападния район за планиране ще се проведат на 15 юли в Ловеч. На 18 юли в София ще се състои срещата за представителите на общините от Югозападен район. На 22 юли в Бургас е предвидена среща за местните власти от Югоизточния район. На 23 юли в Областна администрация – Разград ще се проведе срещата за общините от Северен централен район, а на 24 юли в Търговище ще е консултацията за Североизточен район. На 24 юли в Смолян е предвидена среща със заинтересованите страни от  Южен централен район.  \r\nНеправителствените организации, бизнесът и обществените групи могат да се включат със свои предложения и на e-mail:  .", "date": "2019.07.08", "title": "МРРБ започва серия от стратегически срещи в страната, дебатира нов модел за развитие на регионите и функциите на регионалните съвети за развитие"}
{"url": "http://www.focus-news.net/news/2019/07/08/2678217/vitsepremierat-ekaterina-zaharieva-shte-uchastva-v-neformalna-sreshta-na-ministrite-na-vanshnite-raboti-ot-osse.html", "text": "Заместник министър-председателят и министър на външните работи Екатерина Захариева отпътува от Босна и Херцеговина за Словашката република, където ще участва в Срещата на министрите на външните работи на държавите-участнички в Организацията за сигурност и сътрудничество в Европа (ОССЕ) на 8 и 9 юли 2019 г., съобщиха от пресцентъра на  МВнР .  \r\nФорумът, който се провежда в планинския курорт Високи Татри край град Попрад, е под наслов „От минало действие към бъдеща превенция: нишата на ОССЕ за укрепване на сигурността в Европа и отвъд“.  \r\nВъншните министри ще дискутират в две пленарни сесии възможностите за задълбочаване на сътрудничеството с други международни организации, действащи в полето на сигурността. Фокусът на разговорите, определен от Словашкото председателство на ОССЕ, е поставен върху две от приоритетните му теми: предотвратяването на конфликти и ролята на ОССЕ в системата на многостранното сътрудничество.  \r\nОССЕ е платформа за редовен политически диалог между 57 държави от целия свят, сред които държавите-членки на ЕС, САЩ, Русия, Турция. Организацията включва редица формати и форуми за политически и военнополитически консултации, преговори и решения във връзка с актуални развития, предизвикателства и рискове в сферата на сигурността.", "date": "2019.07.08", "title": "Вицепремиерът Екатерина Захариева ще участва в неформална среща на министрите на външните работи от ОССЕ"}
{"url": "http://www.focus-news.net/news/2019/07/08/2678216/gabrovo-spetsializiranata-prokuratura-razsledva-mitnicheskoto-byuro-v-sevlievo-zadarzhani-sa-trima-dushi.html", "text": "Специализираната прокуратура започна действия по разследването в Митническото бюро в Севлиево по досъдебно производство за действаща от началото на 2017 г. организирана престъпна група с участието на длъжностно лице - началник на Митническото бюро Севлиево. Това съобщиха от  пресцентъра на прокуратурата . В хода на разследването са събрани доказателства за това, че началникът на бюрото е извършила престъпление по служба, изразяващо се в превишаване на властта с цел да набави за сина си имотна облага. В качеството си на длъжностно лице тя се е обаждала на колеги от митническия пункт в Горна Оряховица и е настоявала от тяхна страна да бъде допуснат фиктивен износ на камиони в полза на дружество, собственост на сина й.  \r\nОтделно от това са събрани доказателства, че началникът на Митническото бюро в Севлиево е помогнала на лице, което е държало в дома си акцизни стоки без бандерол, да избегне наказателно преследване, като го е предупредила за предстояща проверка от органите на митницата.  \r\nКъм момента са задържани три лица, на които предстои да бъдат повдигнати обвинения. Това са началникът на Митическо бюро Севлиево, нейният син и лицето, спрямо когото тя е спомогнала да бъде осуетено наказателно преследване. Събират се доказателства за виновността и на други лица.", "date": "2019.07.08", "title": "Габрово: Специализираната прокуратура разследва Митническото бюро в Севлиево, задържани са трима души"}
{"url": "http://www.focus-news.net/news/2019/07/08/2678220/razgrad-arestuvaha-dj-na-svatbeno-tarzhestvo-zaradi-silna-muzika.html", "text": "41-годишен мъж от село Раковски е задържан за нарушаване на нощната тишина и неизпълнение на полицейски разпореждания. Срещу него постъпили множество сигнали на тел.112 от живущи в околните блокове. Мъжът бил DJ на сватбено тържество в заведение под стадиона в Разград, съобщиха от  ОДМВР-Разград . Първият сигнал за силна музика постъпил в дежурната част на ОДМВР-Разград в 22.30 часа на 7 юли. Пристигналият на място полицейски патрул предупредил дисководещия и певицата да намалят децибелите, като им съставил протоколи. В 23.40 часа последвали нови обаждания от граждани за силна музика от заведението. Полицейските служители посетили за втори път мястото и съставили акт за нарушаването на нощната тишина. Въпреки това мъжът продължил да забавлява шумно гостите. В 00.27 часа на 8 юли, след поредните обаждания от потърпевши на тел.112, униформените съставили два акта на дисководещия и го задържали в Районното управление.", "date": "2019.07.08", "title": "Разград: Арестуваха DJ на сватбено тържество заради силна музика"}
{"url": "http://www.focus-news.net/news/2019/07/08/2678215/european-western-balkans-kakvo-oznachava-pobedata-na-nova-demokratsiya-za-otnosheniyata-mezhdu-atina-i-skopiei.html", "text": "През януари тази година, все още опозиционната партия „Нова демокрация“ гласува против ратифициране на Преспанското споразумение между Атина и Скопие, което постави името Северна Македония като ново за бившата югославка република. Лидерът на опозицията Кириакос Мицотакис обяви, че този договор ще създаде далеч повече проблеми от тези, които ще реши.  \r\nДали неделната победа на „Нова демокрация“ ще създаде проблеми в отношенията между Атина и Скопие, които се придвижа към нормализация, докато премиер беше Алексис Ципрас? Този въпрос задават от редакцията на   European Western Balkans   и търсят неговия отговор в настоящия материал, представен без редакторска намеса.  \r\nАко вярваме на Николаос Цифакис, преподавател по международни отношения в Пелопонеския университет, то отговора е „малко вероятно“.  \r\n„Споразумението от Преспа не беше главния проблем по време на предизборната кампания“, отбелязва Цифакис. Освен това професорът припомня, че през януари Мицотакис заяви, че макар да не е съгласен с договора, той няма да постави под въпрос „споразумение, което е прието от гръцката държава“. „Веднъж след като договорът е ратифициран, няма кой знае какво да се направи“, отбеляза новоизбраният премиер. \r\nНо Цифакис припомня, че бащата на Мицотакис загуби поста си именно в началото на 90-те години, когато се завърза спорът за името между Атина и Скопие. В тази връзка новият министър-председател бе отбелязал, че ще приеме само пълно прилагане на споразумението.  \r\nСпоред документа, подписан през юни 2018 г., новото име на бившата югославска република ще бъде използвано при всички обстоятелства и документи, без значение на национално или международно ниво. И двете страни обещаха да се въздържат от териториални претенции спрямо другата държава, както и да предприемат мерки за забрана на всички враждебни действия и пропаганда.  \r\nАко Северна Македония продължава да се спазва и прилага споразумението, което има и клаузи за икономическо и политически сътрудничество, в Скопие не бива да се тревожат относно каквито и да е проблеми, включително и възможността Мицотакис да блокира евроинтеграцията на своя северен съсед, смята Цифакис.  \r\n„Очаква се Атина да спази поетия курс по въпроса със Северна Македония и нейното кандидатстване за членство в ЕС, стига Скопие да се придържа до буква към договора от Преспа“, завършва Цифакис.  : Цанко Цолов", "date": "2019.07.08", "title": "European Western Balkans: Какво означава победата на „Нова демокрация“ за отношенията между Атина и Скопие?"}
{"url": "http://www.focus-news.net/news/2019/07/08/2678221/afp-germaniya-otkloni-iskaneto-na-sasht-za-izprashtane-na-svoy-kontingent-v-siriya.html", "text": "Берлин заяви в понеделник, че няма планове да изпраща сухопътни войски в Сирия, отклонявайки по този начин искане от страна на САЩ, предава  AFP .  \r\n„Когато казвам, че правителството има намерение да продължи с предприетите мерки в борбата срещу „Ислямска държава“, това означава, че ще го правим без сухопътни войски“, това заяви говорителят на федералното правителство.  \r\nИзявлението е отговор на американския представител за Сирия Джеймс Джефри, който в неделя, в рамките на свое интервю за германския вестник Die Welt, заяви, че Вашингтон иска Берлин да изпрати свои пехотни части в близкоизточната държава. Представителят на САЩ уточни, че очаква отговор до края на месец юли.  \r\nМандатът за участието на Германия в бойните действия в Сирия изтича на 31 октомври, което означава, че Бундестагът трябва да реши дали удължи срока на немския военен ангажимент или не.  : Цанко Цолов", "date": "2019.07.08", "title": "AFP: Германия отклони искането на САЩ за изпращане на свой контингент в Сирия"}
{"url": "http://www.focus-news.net/news/2019/07/08/2678219/nelina-tsarova-obshtina-veliko-tarnovo-diksi-dzhaz-fest-e-sabitie-koeto-uspya-da-se-dokazhe-i-razvie-v-godinite.html", "text": "„Дикси джаз фест“ е събитие, което успя да се докаже и развие в годините. За това свидетелства и фактът, че подготвяме неговото 11-то издание. Това е и една от основните причини то да е в културния календар на Община Велико Търново и да се подкрепя безрезервно, заяви пред журналисти във Велико Търново Нелина Църова, директор на Дирекция „Култура, туризъм и международни дейности“ в Ибщината, предаде репортер на  Радио „Фокус“ – Велико Търново . Тя подчерта, че организаторите всяка година привличат все по-атрактивни изпълнители, а това от своя страна води и все по-многобройна публика.  \r\n„Ако се върнем назад в годините и видим какво е било включено в програмата, ще осъзнаем какво огромно израстване има фестивалът. Ето и сега се предлагат участници, които са много интересни и атрактивни, млади хора. Събитието си заслужава подкрепата, защото израства, развива се и предлага на гражданите и гостите все по-висококачествен културен продукт“, посочи Нелина Църова. Тя прикани всички жители и гости на града да се насладят на предстоящите дневни и вечерни концерти от 11 до 13 юли, като уточни, че програмата може да бъде видяна в интернет. \r\nЛуиза ТРАНЧЕВА", "date": "2019.07.08", "title": "Нелина Църова, Община Велико Търново: „Дикси джаз фест“ е събитие, което успя да се докаже и развие в годините"}
{"url": "http://www.focus-news.net/news/2019/07/08/2678222/parvan-simeonov-politolog-napregnata-shte-bade-kampaniyata-za-mestnite-izbori-naesen-narastva-kritikata-kam-modelite-na-upravlenie-v-sofiya.html", "text": "Напрегната ще бъде кампанията за местните избори наесен, събра се сериозна маса критични мнения към моделите на управление в София. Това каза за предаването „Софийска трибуна“ по  Радио „Фокус“  политологът и директор на „Галъп Интернешанъл“ Първан Симеонов. Подобна е картината в цялата страна, отбеляза той. „С влизането в ЕС и началото на европейското финансиране българските градове видимо се развиха като екстериор, градска среда и естетика на градското планиране. Хората години наред бяха впечатлени от това, но после „апетитът дойде с яденето“ и обществото започна да не се впечатлява от това какво, а как се прави“, отбеляза Симеонов. По думите му има места в София, които са добре направени, но има и такива, които са направени изключително компромисно. „Събуди се една чувствителност към темите за градската среда, към качеството на направа. Затова кампанията ще бъде белязана от такъв тип теми. Качеството на непосредствената среда на живот идва на дневен ред – презастрояване, некачествени ремонти, замърсяване на въздуха. За добро или зло ние вече извървяхме т. нар. преход. Развързахме частната инициатива, която беше много бурна и леко безконтролна. Сега вече започваме да мислим за последиците и да гледаме какво сме успели да счупим през всички тези години. Общината започва да се чуди как да си върне един или друг обект“, коментира той. Според Симеонов контролът също е важна точка от работата на управляващите. Все повече ще се говори за тези неща и това ще бележи кампанията за местните избори, прогнозира политологът. „Втората точка на кампанията ще бъдат големите пари, защото както апетитите, така и бюджетите на София са големи. Вероятно ще се говори много за моделите на харчене на средствата“, посочи Първан Симеонов. Най-любопитно ще бъде политическото позициониране, което зависи от кандидатите за кметските постове, добави политологът.  \r\nВеселка ИВАНОВА", "date": "2019.07.08", "title": "Първан Симеонов, политолог: Напрегната ще бъде кампанията за местните избори наесен, нараства критиката към моделите на управление в София"}
{"url": "http://www.focus-news.net/news/2019/07/08/2678218/varna-apelativniyat-sad-v-grada-reshava-na-9-yuli-dali-da-ostavi-v-aresta-rumanetsa-blasnal-i-ubil-dete-na-parking-v-morskata-gradina.html", "text": "Апелативният съд във Варна ще решава на 9 юли дали да остави в ареста румънеца, блъснал и убил дете на паркинг в Морската градина. Това съобщиха от пресцентъра на  Окръжния съд . Мъжът остана в ареста след заседание на Окръжния съд през миналата седмица. Мярката за неотклонение обаче е обжалвана. 32-годишният румънски гражданин е обвинен, че е причинил по непредпазливост смъртта на дете на паркинг в Морската градина на 29 юни. Делото по мярката му за неотклонение ще бъде гледано от 10.00 ч. на 9 юли в Апелативен съд – Варна.", "date": "2019.07.08", "title": "Варна: Апелативният съд в града решава на 9 юли дали да остави в ареста румънеца, блъснал и убил дете на паркинг в Морската градина"}
{"url": "http://www.focus-news.net/news/2019/07/08/2678226/parvan-simeonov-gi-za-obshtestven-i-relsov-transport-ideyata-za-relsov-transport-varvi-raka-za-raka-s-ideyata-za-po-zeleni-gradove.html", "text": "Идеята за релсов транспорт върви ръка за ръка с идеята за по-зелени градове. Това каза за предаването „Софийска трибуна“ по  Радио „Фокус“  Първан Симеонов – политолог, директор на „Галъп Интернешанъл“ и един от организаторите на дискусията „Градска железница на София“. „Това е една идея, която се разработва от гражданската инициатива за обществен и релсов транспорт, а и не само. Много българи са се занимавали назад в годините с идеята, че градската агломерация на София заслужава повече и по-интегрирани възможности за релсов транспорт. Възможности, които успяват да интегрират трамваи, метро и съществуващи градски и околоградски железопътни трасета, както и трасетата на легендарната софийска околовръстна жп линия“, обясни той. Според него идеята е изключително логична и се осъществява на много места по света. „Това не е разрастване на софийския градски транспорт, а е допълване на неговите възможности. Трасето на някогашната околовръстна железница свързва едни от най-големите райони в София. То се разминава на две нива с най-големите булеварди на града – „Драган Цанков“, „Цариградско шосе“, „Шипченски проход“, тоест това е готова инфраструктура“, уточни Симеонов. По думите му назад във времето някой е решил, че железопътният транспорт е отживелица и трябва да бъде премахнат от центъра на столицата. „Днес всичко това щеше да бъде чудесна градска даденост“, отбеляза той. Според него железопътният транспорт би улеснил и свързаността между кварталите в София. „Благодарение на метрото има свързаност от центъра към кварталите, но свързаността между самите квартали понякога куца“, посочи Симеонов, като уточни, че смисълът на дискусията „Градска железница на София“ е да провокира специалистите и местните власти да направят проучване за необходимостта от такъв вид транспорт, защото част от съществуващите линии са използваеми, дори и за националната жп мрежа. „Това е идеален вариант по темите за ежедневните трудови пътувания, задръстванията и свръхнаселеността в София. Опитваме се да предложим на експертите още една идея, която ще улесни трафикът и е щадяща за околната среда. Автомобилът в града трябва да стане ненужен, а това може да се случи по един-единствен начин – лесен и удобен градски транспорт“, отбеляза Симеонов, като заяви, че процесът на убеждаване няма да бъде лесен. Първан Симеонов каза още, че романтиката и историята около софийската градска железница е чудесно наследство за брандирането на София и нейната идентичност. Релсовата инфраструктура не влиза в конфликт с идеята за парковата среда, добави той.  Дискусията „Градска железница на София“ ще се проведе на 11 юли от 18:30 часа на бул. „Джеймс Баучер“ №23 в столицата. \r\nВеселка ИВАНОВА", "date": "2019.07.08", "title": "Първан Симеонов, ГИ „За обществен и релсов транспорт“: Идеята за релсов транспорт върви ръка за ръка с идеята за по-зелени градове"}
{"url": "http://www.focus-news.net/news/2019/07/08/2678228/veliko-tarnovo-81-godishna-zhena-e-stanala-zhertva-na-telefonna-izmama-s-2000-lv-i-zlatni-nakiti-v-svishtov.html", "text": "Телефонна измама по схемата „съдействие на полицията за залавяне на телефонни измамници“, разследват служители на Районно управление – Свищов. Това съобщиха от пресцентъра на  Областна дирекция на МВР – Велико Търново . В петък на домашния телефон на 81-годишна жена позвънил непознат, който се представил се за полицейски служител и под предлог, че ще съдейства на полицията й поискал всичките налични пари. Убедена, че помага, възрастната жена хвърлила през терасата на жилището си 2000 лв. и златни накити. По случая е започнато досъдебно производство.", "date": "2019.07.08", "title": "Велико Търново: 81-годишна жена е станала жертва на телефонна измама с 2000 лв. и златни накити в Свищов"}
{"url": "http://www.focus-news.net/news/2019/07/08/2678225/aktsenti-v-sutreshniya-blok-dobro-utro-balgariya-po-radio-fokus-na-9-yuli.html", "text": "Започна седмица на пътната безопасност в София, такива ще се проведат и в Бургас, и във Варна. Бяха представени учебни симулатори за водачи на МПС с изкуствен интелект, какви други мероприятия ще бъдат включени, кои са ефективните модели за повишаване на безопасността по пътищата, в сутрешния блок на Радио „Фокус“ очаквайте отговорите от Богдан Милчев, експертът от Института за пътна безопасност.  \r\nСлед  Националното събрание на ГЕРБ продължава ли рестартирането на партията, създаването на етична комисия ще намали ли корупцията, има ли опасност от саморазправа с опоненти? Тези и други въпроси ще коментираме с политолога Първан Симеонов, директор на „Галъп интернешънъл“.  \r\nРегистрирани са нови случаи на африканска чума по свинете, засегнатите зони са Силистра, Добрич и Варна. Областните епизоотични комисии ще заседават всяка седмица, тези от рисковите зони ще посетят всички стопанства тип заден двор, какви други мерки са предприети, какви са възможните опасности? С още информация ще чуем д-р Георги Чобанов, директор на Дирекция „Здравеопазване и хуманно отношение към животните и контрол на фуражите“ към БАБХ.  \r\nСтартира Лятното училище към Общностния център за ранно детско развитие в Благоевград. Още подробности ще научим от колегата от Радио „Фокус“-Пирин – Натали Стефанова. Изложбата „Армения и България – цветове и форми“ ще бъде  открита в Регионалния исторически музей във Варна. Многообразието в културно отношение е акцентът на експозицията, която представя творби в различни стилове и жанрове. Повече по темата ще научим от репортера ни във Варна Диана Стоева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ  Елеонора Чолакова.", "date": "2019.07.08", "title": "Акценти в сутрешния блок „Добро утро, България“ по Радио „Фокус“ на 9 юли"}
{"url": "http://www.focus-news.net/news/2019/07/08/2678224/burgas-izlozhbata-obich-za-balgariya-na-balgarcheta-zhiveeshti-v-chuzhbina-shte-bade-predstavena-v-galeriya-georgi-baev-na-9-yuli.html", "text": "Експозицията „Обич за България“ включва 60 рисунки на българчета от неделни училища в Италия, Франция, Белгия, Германия, Ирландия, Великобритания, Австрия, Гърция и Молдова. Изложбата ще бъде открита от 14.00 часа на 9 юли в галерия „Георги Баев“ в Бургас. Това съобщиха от пресцентъра на  Общината . \r\nМинистерството на образованието и науката, съвместно с Асоциацията на българските училища в чужбина инициира изложба от рисунки на ученици от българските неделни училища в чужбина под надслов „Обич за България“. Провеждането на инициативата е израз на дългосрочните съвместни усилия за създаване, подкрепа и популяризиране дейността на българските неделни училища и за съхраняване на националното самосъзнание на младите българи зад граница. \r\nПрез изминалата учебна година инициативата „Розите на България“ над 50 000 деца и техните родители по света показаха по едно и също време, чрез българското хоро своята обич към България, сега – идеята \r\nе това да стане посредством изкуството, багрите и емоциите в тях. \r\nМинистерството на образованието и науката осигурява функционирането на близо 400 български училища по света в 36 държави на 6-те континента. Те са се превърнали в истински огнища на българското, надеждата и обичта към родината. \r\nИзложбата „Обич за България“ се организира със съдействието на Община Бургас. Експозицията ще радва бургазлии и гости до 19 юли.", "date": "2019.07.08", "title": "Бургас: Изложбата „Обич за България“ на българчета, живеещи в чужбина, ще бъде представена в галерия „Георги Баев“ на 9 юли"}
{"url": "http://www.focus-news.net/news/2019/07/08/2678229/iva-ivanova-astrolog-retrogradniyat-merkuriy-ne-e-problem-za-tezi-koito-znayat-kakvo-pravyat-i-vnimavat.html", "text": "Ретроградният Меркурий не е проблем за тези, които знаят какво правят и внимават. Това каза астрологът Ива Иванова в интервю за  Агенция „Фокус“ . По думите й ретроградният Меркурий като цяло означава проблеми с общуването. Тя обърна внимание, че периодът може да предизвика проблеми и с договорите, които се подписват. „Периодът дава проблеми с техниката, но и възможност за поетично-литературно творчество“, обясни Иванова. Тя коментира, че за тези, които могат да пишат стихове, периодът на ретрограден Меркурий, е чудесен. Иванова допълни, че хората, които са родени с ретрограден Меркурий, в този период са безкрайно успешни. „Хората с ретрограден Меркурий малко или много са интроверти. Вгледани са вътре в себе си. В този период успяват да си изяснят всички онези въпроси, които до този момент не са им били ясни. Това е период, който е много подходящ за творчество. Ако направите преглед на поети, писатели и отчасти композитори, ще видите, че повечето от тях са с ретрограден Меркурий. Това е период, в който вглеждайки се вътре в себе си, можем да имаме успехи в сферата на творчеството. Всичко онова, което е творческо е хубаво за този период“, посочи още астрологът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.07.08", "title": "Ива Иванова, астролог: Ретроградният Меркурий не е проблем за тези, които знаят какво правят и внимават"}
{"url": "http://www.focus-news.net/news/2019/07/08/2678230/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса, както и на клони от дървета. През деня не са регистрирани тежки пътни инциденти. В област Благоевград не се извършват ремонтни дейности по пътната мрежа, заради които да са въведени ограничения за движението. \r\nНормално натоварен е трафикът по главните улици и булеварди в град Благоевград. Затруднено е движението на кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, на кръговото кръстовище на бул. „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, както и на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, а също и при новия светофар на улица „Славянска“. Градският транспорт се движи по разписание. Всички светофарни уредби в града са изправни. \r\nЛивия НИНОВА", "date": "2019.07.08", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/07/08/2678227/sport-nadal-i-bautista-agut-prodalzhavat-napred-na-uimbaldan.html", "text": "Тенис: Рафаел Надал продължава към четвъртфиналите на „Уимбълдън“, след като се наложи с 3:0 сета над португалеца Жоао Соуса. Съперник на поставения под номер три в основната схема ще бъде победителят от срещата между Тенис Сандгрен и Сам Куери, която започна в 15:45. В друг мач от деня – сънародник на Надал Роберто Баутиста-Агут също се класира за следващия кръг, след като победи с 3:0 сета Беноа Пер.", "date": "2019.07.08", "title": "Спорт: Надал и Баутиста-Агут продължават напред на „Уимбълдън“"}
{"url": "http://www.focus-news.net/news/2019/07/08/2678231/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнително ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. По пътя Кюстендил – Дупница в района на град Дупница движението се осъществява в една лента поради ремонт на мост над река Тополница за срок до 12 август 2019 година. Участъкът е сигнализиран с пътни знаци и светофарна уредба.", "date": "2019.07.08", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/08/2678232/the-hill-bivshiyat-amerikanski-prezident-dzhimi-kartar-i-saprugata-mu-sa-na-pat-da-postavyat-rekord.html", "text": "Бившият американски президент Джими Картър и неговата съпруга Розалин са на път да поставят рекорд за най-дълъг семеен живот на държавен глава и първа дама, това съобщава американското издание  The Hill . Двамата отпразнуваха 73 години от своята сватба в неделя, като изданието припомня, че сегашният рекорд се държи от покойния Джордж Буш Старши, който бе женен от 73 години и 111 дни, преди неговата съпруга Барбара да почине през 2018 г. Седем месеца по-късно умира и самият Буш, припомнят от изданието. \r\nДжими Картър, който се жени за Розалин през далечната 1946 г., в момента държи рекордите за най-възрастен президент присъствал на инагурацията на друг президент (това се случи през 2017 г., 40 години след неговото собствено встъпване в длъжност), както и за американския президент, живял най-дълго.   : Цанко Цолов", "date": "2019.07.08", "title": "The Hill: Бившият американски президент Джими Картър и съпругата му са на път да поставят рекорд"}
{"url": "http://www.focus-news.net/news/2019/07/08/2678223/parvo-zasedanie-na-saveta-za-nablyudenie-na-i-za-horata-s-uvrezhdaniya-se-provede-v-sofiya-obzor.html", "text": "Първо заседание на Съвета за наблюдение на и за хората с увреждания се проведе в София. Съветът е мониторингов орган, който има за задача да осъществява наблюдение за прилагането на политиките за защита правата на тази уязвима група от обществото у нас, както и да съблюдава изпълнението в най-пълна степен на Конвенцията на ООН за хората с увреждания. Председател на новия орган е омбудсманът  Мая Манолова . Той се състои от 9-членен състав. Те имат 4-годишен мандат.  \r\nМанолова увери, че ще държи на публичността и прозрачността в работата на Съвета за наблюдение и че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип. „Ще заложа на доброто сътрудничество с институциите, неправителствените и граждански организации и хората с увреждания“, посочи  тя. „Имаме намерение да бъдем активни, да не замълчаваме по нито един проблем“, уточни Манолова.  \r\nОсновно Съветът ще засегне четири теми: Проблеми в Закона за личната помощ; Хората с увреждания, които не подадат в обхвата на Закона на личната помощ; Проблеми, свързани с месечната финансова подкрепа на хората с увреждания; Като друг проблем Манолова посочи неуредената Наредба за медицинската експертиза.  \r\nОт своя страна министърът на здравеопазването  Кирил Ананиев  приветства добрата инициатива и сподели, че винаги, когато се провежда заседание ще присъства, а при невъзможност ще изпраща свой заместник. Пред присъстващите в залата той обяви, че ведомството е готово с измененията в медицинската експертиза и тя скоро ще бъде факт като предложение в Министерски съвет. Той допълни, че ще се предвиди и механизъм, с който хората с увреждания, които досега са претърпели няколко изменение по наредбата да бъдат освидетелствани по последния вариант. Министър Ананиев коментира и приетите промени за увеличение на щатната численост на Националната експертна лекарска комисия, с които се цели максимална ефективност на НЕЛК при изпълнението на възложените й функции. „В тестови период сме на информационната система на НЕЛК. В началото на есента ще я представим“, добави той. \r\nМинистърът на труда и социалната политика  Бисер Петков  смята, че с новоизградения Съвет за наблюдение ще се изпълняват задължения по Конвенцията на ООН за правата на хората. По време на срещата той уточни, че бюджетът за политики за хората с увреждания е достигнал 550 млн. лв. за 2019 г. С тези средства се осигурява максимална подкрепа в различните области за интеграция на хората с увреждания. Министър Петков уточни, че предстои приемане на националната програма за достъпна жилищна среда и лична мобилност. Пред журналисти той коментира, че над 305 000 хора с увреждания получават по-голяма финансова подкрепа спрямо миналата година. Петков уточни, че хората с увреждания със степен на увреждане от 50 до 70,99% месечната финансова подкрепа е в размер на 7% от линията на бедност (348 лв. за 2019 г.), което прави 24,36 лв. За хората със степен на увреждане от 71 до 90% помощта е 15% от линията на бедност или 52,20 лв.  Хората с над 90% степен на увреждане получават 25% от линията на бедност или 87 лв. За тази група увеличението в сравнение с миналата година е минимум с 12 лв. Хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест финансовата подкрепа е в размер на 30% от линията на бедност или 104,40 лв., което е с около 30 лв. повече в сравнение с 2018 г. Най-голямо увеличение на финансовата подкрепа получават хората с над 90% степен на увреждане с право на чужда помощ, които получават социална пенсия за инвалидност. В тази категория през месец май попадат 12 932 души, които съгласно новото законодателство вземат 57% от линията на бедност или 198,36 лв. За тази група финансовата подкрепа е увеличена с около 123 лв. в сравнение с 2018 г. \r\nДаяна ДЮЛГЕРОВА", "date": "2019.07.08", "title": "Първо заседание на Съвета за наблюдение на и за хората с увреждания се проведе в София (ОБЗОР)"}
{"url": "http://www.focus-news.net/news/2019/07/08/2678233/ministerstvoto-na-kulturata-sabira-idei-i-predlozheniya-za-okonchatelniya-proekt-na-strategiya-za-razvitie-na-balgarskata-kultura-2019-2029-g-do-kraya-na-mesets-avgust.html", "text": "Последният цикъл от обществени дискусии за изработване на окончателен проект на Стратегията за развитие на българската култура 2019-2029 г. се проведе в НДК. Това съобщиха от пресцентъра на  Министерството на културата . Дискусията беше посветена на четири области в документа: „Авторско право и сродни права“, „Книга и библиотечно дело”, „Изпълнителски (сценични) изкуства“ и „Читалища и любителско изкуство”.  \r\nВ обсъжданията се включиха представители на редица организации, работещи в сферата на авторското право, ръководители на държавни и обществени институции, издатели, представители на културните среди. По време на дебата бяха изслушани различни идеи, мнения и предложения и становища. \r\nОт името на ръководството на Министерството благодарност към присъстващите отправи заместник-министър Румен Димитров. „Да се надяваме, че този дългогодишен труд ще бъде увенчан с успех и ще помогне секторните политики в областта на културата да добият сериозно добри перспективи в бъдещите години, независимо от цвета на управление на България. Ние сме оптимисти, че финансирането на сектора ще става по-добро и нашата цел е да улесняваме и да създаваме възможности за реализацията на тези политики“, каза зам.-министър Димитров.  \r\n„Всеки един сектор ще има своя собствена отделна стратегия, за да може да бъдат засегнати и детайлно развити спецификите на всяко едно направление от българската култура“, каза доц. д-р Венцислав Велев, съветник на министъра на културата, по време на обсъждането. \r\n  Дискусии по Стратегията се проведоха още и на 17 април и на 12 юни т.г. Те бяха посветени на темите „Културно наследство и визуални изкуства“,„Международно сътрудничество“, „Аудиовизия”, „Култура и образование“ и „Кино и филмопроизводство”. \r\nДокументът се разработва на база Закона за закрила и развитие на културата, съгласно който Министерски съвет по предложение на министъра на културата трябва да приеме Национална стратегия за развитие на българската култура за срок от 10 години. \r\nЦелта на тази първа по рода си обществена дискусия е да спомогне за цялостния процес по изготвянето на окончателен проект на Стратегията за развитие на българската култура 2019-2029 г., която е от основните приоритети на Министерството на културата. \r\nДебатите бяха излъчвани на живо и са достъпни публично в YouTube канала на Министерството на културата  . \r\nВсички заинтересовани страни могат да изпращат идеи и предложения по документа до края на м. август т.г. на protocol@mc.government.bg. След посочения срок предстои предоставените от тях в писмена форма предложения да бъдат обобщени от Министерството на културата и ще бъдат взети предвид при изготвянето на окончателния документ, който ще бъде предложен за одобрение от Министерския съвет.  \r\nСтратегията за развитие на българската култура 2019-2029 е публикувана на  . Може да бъде намерена и на  .", "date": "2019.07.08", "title": "Министерството на културата събира идеи и предложения за окончателния проект на Стратегия за развитие на българската култура 2019-2029 г. до края на месец август"}
{"url": "http://www.focus-news.net/news/2019/07/08/2678234/veliko-tarnovo-nov-tsentar-za-kompleksni-sotsialni-uslugi-be-otkrit-v-grada.html", "text": "Две иновативни къщи, в които ще бъдат предлагани комплексни социални услуги на хора в нужда, бяха открити днес във Велико Търново. Това съобщиха от пресцентъра на  Община Велико Търново . Изграждането им стана факт, след като Общината спечели проект, финансиран по Оперативна програма „Региони в растеж“ 2014-2020. В тях временно ще бъдат настанявани мъже и жени, останали без дом заради бедствена ситуация – пожар, наводнение или др., пострадали от домашно насилие, трафик на хора или друга форма на експлоатация лица, хора в риск и др.  \r\nВ Кризисния център за лица ще могат да бъдат настанявани до 30 души. Този тип подкрепа, заедно с останалите мерки за помощ – индивидуални, психологически, юридически консултации, социални включване и др., ще са с продължителност три седмици, три или шест месеца.  \r\nДвете нови сгради са изградени според най-съвременните практики и тенденции в сферата на енергийната ефективност. В тях са внедрени различни системи – за съхраняване и пречистване на дъждовна вода, за собствено производство на ток чрез слънчеви колектори и др. Така се постигат максимални икономии на разходите за консумация на ток, вода, отопление и пр. \r\nЗа създаването на социалната услуга в кризисния център и за първоначалното кадрово осигуряване ще бъде разработен и защитен проект по оперативна програма „Развитие на човешките ресурси” 2014-2020. Впоследствие дейностите ще бъдат финансирани от държавния бюджет.  \r\nВ откриването участваха заместник-кметът на Велико Търново проф. Георги Камарашев, директорите на дирекции „Проекти и програми“ и „Социални дейности и здравеопазване“ – Мариела Цонева и Росица Димитрова, представители на фирмата изпълнител на строителните дейности. Водосвет отслужи отец Петър.", "date": "2019.07.08", "title": "Велико Търново: Нов център за комплексни социални услуги бе открит в града"}
{"url": "http://www.focus-news.net/news/2019/07/08/2678236/plovdiv-26-godishen-mototsikletist-e-zaginal-pri-paten-intsident-na-bul-makedoniya.html", "text": "26-годишен мотоциклетист е загинал при пътен инцидент на бул. \"Македония\" в Пловдив. Това съобщи за  Радио \"Фокус\" - Пловдив  говорителят на Областната дирекция на МВР. Сигналът за блъснал се в стълб мотоциклет \"Ямаха\" е получен след 16.45 часа. В резултат на удара е настъпила смъртта на 26-годишния водач. Местопроизшествието е запазено. Предстои да бъде извършен оглед и да се изяснят причините и обстоятелствата около тежкия инцидент. Водачите е необходимо да преминават с повишено внимание и съобразена скорост в участъка на катастрофата. \r\nТони МИХАЙЛОВ", "date": "2019.07.08", "title": "Пловдив: 26-годишен мотоциклетист е загинал при пътен инцидент на бул. \"Македония\""}
{"url": "http://www.focus-news.net/news/2019/07/08/2678235/pregled-na-mezhdunarodnite-novini-do-1800-chasa-agentsiya-fokus.html", "text": "Берлин заяви в понеделник, че няма планове да изпраща сухопътни войски в Сирия, отклонявайки по този начин искане от страна на САЩ, предава AFP.  \r\n„Когато казвам, че правителството има намерение да продължи с предприетите мерки в борбата срещу „Ислямска държава“, това означава, че ще го правим без сухопътни войски“, това заяви говорителят на федералното правителство.  \r\nИзявлението е отговор на американския представител за Сирия Джеймс Джефри, който в неделя, в рамките на свое интервю за германския вестник Die Welt, заяви, че Вашингтон иска Берлин да изпрати свои пехотни части в близкоизточната държава. Представителят на САЩ уточни, че очаква отговор до края на месец юли.  \r\nМандатът за участието на Германия в бойните действия в Сирия изтича на 31 октомври, което означава, че Бундестагът трябва да реши дали удължи срока на немския военен ангажимент или не.  \r\n***  Украинският президент Владимир Зеленски покани руския си колега Владимир Путин на преговори за Минск под формата Украйна-Русия-САЩ-Великобритания-Германия-Франция, а темата на преговорите ще бъде принадлежността на Крим и конфликта в Източна Украйна, това пише руското издание “Коммерсант“. \r\n„А сега бих искал да се обърна към Владимир Путин. Искате ли да говорим? Нека обсъдим чий е Крим, кой го има и кой го няма в Донбас. Компанията на разговора предлагам да включва мен, вас, американският президент Доналд Тръмп, премиерът на Великобритания Тереза Мей, канцлерът на ФРГ Ангела Меркел и президентът на Франция Еманюел Макрон“, заяви Зеленски в рамките на свое обръщение.  \r\n„А мястото? Смятам, че Александър Григориевич Лукашенко с удоволствие ще ни приеме в Минск“, допълни украинския държавен глава. „Не отхвърлям или променям никакви съществуващи дипломатически формати, просто предлагам да поговорим“, уточни Зеленски във видео, публикувано на официалната му страницата в социалната мрежа „Фейсбук“.  \r\nОт Кремъл обещаха да разгледат предложението на Киев. „Това е нова инициатива. Не се съмнявайте, че тя ще бъде обмислена”, заяви Дмитрий Песков, говорител на руския президент.  \r\n***  Иранското външно министерство даде в понеделник на останалите участници в сключеното през 2015 г. ядрено споразумение срок от 60 дни за да спрат американските санкции срещу Техеран. В противен случай, Иран заплаши да пристъпи за трети и последен път договорките, предава Deutsche Welle.  \r\nГоворителят на външното ведомство Абас Мусави заяви пред репортери в понеделник, че Иран няма да дава други „крайни срокове“ за спасяването на сделката, от която САЩ се изтеглиха миналата година. Краят на 60-дневният срок е пети септември.  \r\n„Западът трябва да спре да критикува нашите легитимни решения, а вместо това да намери начин да ни убеди да останем в сделката“, категоричен е Мусави. На въпрос дали Техеран ще се оттегли напълно от спазването на договорените през 2015 г. условия, той заяви, че „всички опции са възможни“. Иранският дипломат не уточни какво ще бъде третото и последно нарушение, за което се говори в изявлението на външното министерство.  \r\n***  Косовният президент Хашим Тачи заяви, че Косово се гордее да бъде най-проамериканската държава в света, това съобщава македонската агенция “Макфакс“, като цитира писмото на Тачи до американския държавен глава Доналд Тръмп по случай националния празник на САЩ четвърти юли. Части от писмото са публикувани в понеделник от сръбската телевизия „РТС“.  \r\n„Позволете ми да потвърдя, че сме ангажирани за постигането на споразумение със Сърбия, което ще донесе стабилност между двете държави и в целия регион“, категоричен е Тачи. \r\n***  Турция се надява за ново начало при двустранните отношения с Атина след встъпването в длъжност на новоизбрания премиер Кириакос Мицотакис, това пише турският вестник Hurriyet. Позицията е изкаазна от турския държавен глава Реджеп Тайип Ердоган, който е изразил надежда за край на напрежението в Източното Средиземноморие. В същото време обаче президентът е изразил твърдостта си за продължаване на турските сондажи в региона.  \r\n„Обадих се на Мицотакис вчера и го поздравих. Моето желание е да започнем двустранните си отношения с новото правителство в обстановка на мир и солидарност“, увери Ердоган в понеделник. „Ние не желаем да изпитваме каквито и да е проблеми в Средиземноморието и Егейско море в близко бъдеще“, категоричен е турският президент.  \r\nПървият дипломат на Анкара Мевлют Чавушоглу също е поздравил Мицотакис по случай изборната победа, като е изразил мнението, че двустранните отношения „ще се заздравят още повече в рамките на неговото лидерство“. \r\n***  Десетки хора са ранени след земетресението със сила 5,7 по скалата на Рихтер, което бе усетено в Иран по-рано в понеделник, съобщава AFP.  \r\nСпоред официална информация на местните власти, един човек е получил сърдечен удар заради страх, вследствие на което е починал. Най-малко 45 са пострадалите по време на труса, като никой от тях не е получил сериозни наранявания.  \r\nМатериалните щети са незначителни и се ограничават с пукнатини на някои от къщите, намиращи се в близост до епицентъра на земетресението, което бе усетено в региона на Масаид Сюлейман в провинция Хузестан. В района са усетени седем вторични труса.  \r\n***  Един човек е загинал, а десет други са пострадали в неделя в резултат на лошото време в Босна, това разкрива в понеделник местните власти и служителите на гражданка защита, предава “Макфакс“. \r\nЗагиналият мъж е паднал от покрива на къщата си, докато се е опитвал да поправи щетите, нанесени от силния дъжд и градушката. Според Драго Ристич, началник на службата за гражданска защита, 68-годишният човек е починал на място.  \r\nОще десет души са потърсили медицинска помощ заради нараняванията, които са получили, когато лошото време ги е застигнало.  \r\nНанесени за щети на десетки къщи и обекти, пострадали в голяма степен са и земеделските насаждения.  \r\n***  Сръбският президент Александър Вучич заяви в понеделник, че проблемът между Белград и Прищина би могъл вече да е решен, ако двете страни са били оставени да решават сами, предава македонската агенция “Макфакс“.  \r\nВ свое интервю за местна телевизия, държавният глава изрази мнението, че „ако ни оставят намира, най-вероятно ще се договорим“. Вучич обаче уточни, че „както Югославия, така и Косово представлява проблем, който не засяга само хората, които живеят на тази територия“. Според неговото мнение, сърбите и албанците трябва да вземат решаването на проблема в свои ръце.  \r\nВучич не спомена, дали има предложение за размяна на територии между Белград и Прищина, както се спекулира в някои медии.  \r\n***  Сутринта в понеделник е бил извършен въоръжен грабеж на банка в македонската община Сарай, това са съобщили от финансовата институция, предава агенция “Макфакс“. По време на грабежа в банката са се намирали служители и клиенти, които обаче не са пострадали.  \r\nКъм момента все още няма данни каква сума е била открадната. Органите на реда извършват оглед на местопрестъплението и работят в близко сътрудничество с представителите на банката за залавяне на извършителите.   \r\n***", "date": "2019.07.08", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/07/08/2678237/ruse-edin-chovek-e-zaginal-pri-katastrofa-mezhdu-mikrobus-kamion-i-avtobus-na-gradskiya-transport-na-izhod-ot-grada.html", "text": "Временно е ограничено движението на пътя Русе – Бяла заради тежък пътен инцидент. Причината е възникнало тежко пътнотранспортно произшествиe. Това съобщиха от пресцентъра на  МВР . Сигнал за тежък пътен инцидент е получен малко след 17 часа днес. По първоначални данни на изхода от Русе в посока София,  са се ударили микробус, камион и автобус на градския транспорт. Веднага към мястото са изпратени екипи на пожарната, полицията и спешна помощ. Загинал е водачът на микробуса, към момента няма данни за други пострадали. Извършва се оглед на място. Временно е въведено ограничение на движението по пътя Русе – Бяла. За леките автомобили обходният маршрут е през селата Иваново – Басарбово, а тежките изчакват на място.  \r\nПо случая е образувано досъдебно производство.", "date": "2019.07.08", "title": "Русе: Един човек е загинал при катастрофа между микробус, камион и автобус на градския транспорт на изход от града"}
{"url": "http://www.focus-news.net/news/2019/07/08/2678240/ivan-takov-bsp-remontat-na-zapadniya-park-se-prevarna-v-poredniya-koshmar-za-sofiyantsi-edva-li-shte-zavarshi-tazi-godina.html", "text": "Ремонтът на Западния парк се превърна в поредния кошмар за софиянци, едва ли реконструкцията ще завърши тази година. Това каза за предаването „Софийска трибуна“ по  Радио „Фокус“  Иван Таков – общински съветник от БСП, член на постоянната комисия по опазване на околната среда, земеделието и горите и заместник - председател на постоянната комисия по финанси и бюджет по повод спирането на ремонта в столичния Западен парк. „Ситуацията наподобява на случващото се при всички ремонти в София през последните години – сериозно забавяне на изпълнението на проекта. По първоначален план ремонтът трябваше вече да е приключил и жителите на кварталите „Илинден“ и „Красна поляна“ да се радват на нормален парк, какъвто заслужават. Вместо това, повече от година те продължават да газят в калта“, обясни той, като припомни, че срокът за завършване на ремонтните дейности вече беше удължен веднъж. „Преди около месец и половина зам.-кметът на София по направление „Зелена система и екология“ Йоана Христова обяви, че ремонтът ще се удължи със 6 месеца, до октомври, поради „лошото време“. Това оправдание буди у мен крайно недоумение. Може би по време на ремонта е имало силни слънчеви изригвания или земното кълбо е променило въртенето си. Възможно е и черни гарги да са летели ниско около работещите и да са носели черни мисли. Иначе, по думите на Столична община формалният повод за спиране на ремонта била проектантска грешка – бетонната арка на входа на парка засягала магистрален водопровод“, посочи Таков, като отбеляза, че това повдига няколко въпроса. „Проектът е от 2016 година, което означава, че Столична община е имала поне 2 години да прегледа проекта на спокойствие и да поиска отстраняването на грешки. Другият въпрос е – защо, след като проектантската грешка засяга само входа на парка, е спрян целият ремонт“, обърна внимание общинският съветник от БСП. По думите му състоянието на Западния парк към момента не е добро. „Това може да се види от всички – разкопани и прашни, а когато вали дъжд и кални алеи. И това е ремонт, струващ 11 млн. лв., започнал преди повече от година и все още е доникъде“, коментира Иван Таков. По думите му Западният парк е единственият за повече от 250 000 столичани в околните квартали. Според него не е ясно кога ще бъде завършен ремонтът в парка. „Както знаем Общината не зачита сроковете и очаквам ново удължаване с нова порция оправдания. Като нищо този път обективната им причина може да бъде, че БСП са стояли отстрани и са гледали лошо работещите и те са се разстройвали“, добави Иван Таков.  \r\nВеселка ИВАНОВА", "date": "2019.07.08", "title": "Иван Таков, БСП: Ремонтът на Западния парк се превърна в поредния кошмар за софиянци, едва ли ще завърши тази година"}
{"url": "http://www.focus-news.net/news/2019/07/08/2678238/yambol-sardechno-video-poslanie-izpratiha-ot-menidzhmanta-na-original-gypsies-dzhipsi-kings-kato-otzvuk-ot-kontserta-im-na-16-yuni-v-grada.html", "text": "Сърдечно видео послание – поздрав за Ямбол и неговите жители изпратиха от мениджмънта на Original Gypsies („Джипси Кингс“) като отзвук от концерта им на 16 юни в града. Това съобщиха от  пресцентъра на Община Ямбол . „Изпащам ви малък подарък – кратък видео клип за нашето посещение във вашия прекрасен град“, казва в обръщението си мениджърът на групата Руди Ледерман. Швейцарецът организира изявите на фламенко кралете още от самото създаване на „Джипси Кингс“, като сега продължава да менажира концертите и турнетата на Чико Бучики, Канут и Пол Рейес – трима от основателите на легендарната група, обединени в новото име Original Gypsies. \r\nКлипът представя емоционални моменти от концерта, събрал над 20 000 души на площада в Ямбол, също и любопитни кадри от идването им в града. Своеобразният подарък е жест на признание за топлото посрещане, прекрасния концерт и добрата организация на събитието. Автор на видеото е френският фотограф и оператор Тиери Валтиер, който засне на място в Ямбол и специална фото сесия на Тракийския и античен град „Кабиле“, впечатлен от руините на древното селище. \r\nКлипът може да бъде видян на сайта на община Ямбол:   както и на:  .", "date": "2019.07.08", "title": "Ямбол: Сърдечно видео послание изпратиха от мениджмънта на Original Gypsies („Джипси Кингс“) като отзвук от концерта им на 16 юни в града"}
{"url": "http://www.focus-news.net/news/2019/07/08/2678243/stolichna-obshtina-vavezhda-se-vremenna-organizatsiya-na-dvizhenieto-vav-vrazka-s-izmivane-na-patnoto-platno-na-sofiyskiya-okolovrasten-pat-yuzhna-daga.html", "text": "Въвежда се временна организация на движението във връзка с измиване на пътното платно на Софийския околовръстен път (СОП) – „Южна дъга“. Това съобщиха от пресцентъра на  Столична община . \r\nОт 23.00 часа на 11 юли 2019 г. до 05.00 часа на 12 юли 2019 г.  се забранява влизането на пътни превозни средства  по централното северно и южно пътно платно на СОП в участъка от бул. „Александър Малинов“ до бензиностанция „Еко“. Движението на пътни превозни средства (ППС) да се извършва в локалните пътни платна в същия участък. \r\nОт 23.00 часа на 12 юли 2019 г. до 05.00 часа на 13 юли 2019 г. се забранява влизането на пътни превозни средства  по централното северно пътно платно на СОП в участъка от бензиностанция „ЕКО“ до бул. „България“. Движението на ППС ще се извършва в северното локално пътно платно в същия участък. \r\nОт 23.00 часа на 13 юли 2019 г. до 05.00 часа на 14 юли 2019 г.  се забранява влизането на пътни превозни средства  по централното южно пътно платно на СОП в участъка от бул. „България“ до бензиностанция „ЕКО“. Движението ще се извършва в локалното южно пътно платно в същия участък.", "date": "2019.07.08", "title": "Столична община: Въвежда се временна организация на движението във връзка с измиване на пътното платно на Софийския околовръстен път – „Южна дъга“"}
{"url": "http://www.focus-news.net/news/2019/07/08/2678241/ministarat-na-zemedelieto-hranite-i-gorite-desislava-taneva-se-sreshtna-s-predstaviteli-na-konfederatsiyata-na-evropeyskite-proizvoditeli-na-tsigari.html", "text": "Министърът на земеделието, храните и горите Десислава Танева се срещна с представители на Конфедерацията на европейските производители на цигари. Това съобщиха от пресцентъра на  МЗХГ . Срещата е организирана по инициатива на Националната асоциация на тютюнопроизводителите в България (НАТ). Присъстващите бяха запознати със състоянието и тенденциите на развитието в сектор „Тютюн“ у нас, за да преценят дали да стъпят на българския пазар. Отчетени бяха реколтираните площи, както и производството на суровината за последните 4 години. През 2018 г. изкупеният тютюн в България възлиза на 5 304 тона, от които – 3 299 т „Басми“ и „Каба кулак“, 1 457 т „Виржиния“ и 548 т „Бърлей“. \r\nСред обсъжданите теми бе и структурата на стопанствата според обработваемата площ и броя на регистрираните производители. Посочено бе, че производството  и  съхранението на суров тютюн у нас се извършва въз основа на договори за изкупуване, сключени между тютюнопроизводители и изкупвачи. Отбеляза се, че при производството на тютюн у нас се използват сертифицирани семена, произведени при спазване на Закона за посевния и посадъчен материал. Директорът на Института по тютюна и тютюневите изделия – Марково доц. д-р Мария Къшева представи дейността в областта на научните изследвания, селекцията на нови сортове тютюн, както и поддържането на генофонда.  \r\nПредседателят на Националната асоциация на тютюнопроизводителите Цветан Филев изрази задоволство от добрата комуникация с министър Танева и нейния екип. Той подчерта, че е важно всички по веригата- производители, преработватели и изкупвачи да работят заедно.  \r\nНа срещата присъства заместник-министърът на земеделието, храните и горите Чавдар Маринов, представители на Асоциация български тютюн, преработвателния бранш и членове на Конфедерацията на европейските производители на цигари.", "date": "2019.07.08", "title": "Министърът на земеделието, храните и горите Десислава Танева се срещна с представители на Конфедерацията на европейските производители на цигари"}
{"url": "http://www.focus-news.net/news/2019/07/08/2678242/vecher-makedoniya-115-hil-evro-sa-otkradnati-pri-obira-na-makedonskata-banka.html", "text": "115 хил. евро е общата сума, която е била открадната в рамките на въоръжения грабеж, извършен срещу македонска банка в община Сарай, това съобщава македонското електронно издание  “Вечер“ .  \r\nОт банката информират, че престъплението се е случило в клона й в централната част на Сарай, който поради полицейското разследване няма да работи до 10 юли. По-рано бе съобщено, че извършителите са били четирима души, а по време на обира няма пострадали клиенти или служители.  : Цанко Цолов", "date": "2019.07.08", "title": "„Вечер“ (Македония): 115 хил. евро са откраднати при обира на македонската банка"}
{"url": "http://www.focus-news.net/news/2019/07/08/2678239/ministar-nikolina-angelkova-shte-predlozhim-zakonodatelni-promeni-predvizhdashti-po-visoki-nakazaniya-i-sanktsii-za-narusheniya-po-plazhovete.html", "text": "Ще предложим законодателни промени, предвиждащи по-високи наказания и санкции за нарушения по плажовете. Това каза министърът на туризма Николина Ангелкова в „Лице в лице“ по  бТВ  във връзка с автомобила, който влезе в морето на плаж „Перла“. Министърът на туризма определи като абсолютно недопустимо дори човек да си помисли, че може да кара джип по пясъка. „Камо ли това, което видяхме. Абсолютно недопустимо и веднага сме наложили глоба на концесионера около 6000 лв., затова че е допуснал това да се случи. Всеки един концесионер е длъжен да отговаря за всичко, което касае неговия договори д а не допуска подобни действия“, подчерта тя. „За да бъдем още по-строги в това отношение, защото за мен това е изключително важно, веднага ще предложим законодателни промени, които да са свързани с конкретни наказания, административни санкции, по-високи глоби не само за концесионера, а и за самия извършител“, посочи още министър Ангелкова. По думите й идеята е да има превенция.", "date": "2019.07.08", "title": "Министър Николина Ангелкова: Ще предложим законодателни промени, предвиждащи по-високи наказания и санкции за нарушения по плажовете"}
{"url": "http://www.focus-news.net/news/2019/07/08/2678245/api-vremenno-se-ogranichava-dvizhenieto-po-pat-i-5-ruse-veliko-tarnovo-v-uchastaka-na-selo-ivanovo.html", "text": "Временно се ограничава движението по път I-5 Русе – Велико Търново в участъка Русе – Иваново, при км 7 поради пътнотранспортното произшествие. Това съобщиха от пресцентъра на  Агенция \"Пътна инфраструктура\" . Трафикът се пренасочва по обходен маршрут по път III-501 Русе – Басарбово – Иваново – път I-5.", "date": "2019.07.08", "title": "АПИ: Временно се ограничава движението по път I-5 Русе – Велико Търново в участъка на село Иваново"}
{"url": "http://www.focus-news.net/news/2019/07/08/2678244/ministar-nikolina-angelkova-sezirali-sme-prokuraturata-za-da-razberem-dali-pravomerno-sa-postaveni-barieri-na-plazh-rusalka.html", "text": "Сезирали сме Прокуратурата, за да разберем дали правомерно са поставени бариери на плаж „Русалка“. Това каза министърът на туризма Николина Ангелкова в „Лице в лице“ по  бТВ  във връзка с плаж „Русалка“. „Съгласно Конституцията всеки има право на безплатен пешеходен достъп до морския плаж. Няколко пъти сме информирали с писма и кмета на Каварна, за да може да се осигури пешеходен достъп до морския плаж. Това е задължение на кмета на Общината. Очакваме съответно проверката на компетентните органи“, обясни Николина Ангелкова. Министърът поясни, че ще отиде на проверка на „Русалка“, за да провери на място дали има още бариери.“ За нас е важно да не се загражда плажът и да има достъп до него. Всеки, който е нарушил това право на свободно преминаване на гражданите до морския плаж, трябва да понесе своята отговорност“, подчерта тя. На въпрос дали има обстоятелства, които разрешават бариери към определени плажове, Ангелкова отговори: „Трябва да има безплатен пешеходен достъп. Той не трябва да се възпрепятства. Когато говорим за достигане на морския плаж с автомобил, в зависимост от това дали имотът е частен или има обособен паркинг, тогава вече има други взаимоотношения. Тук говорим, затова, че се препятства достъпа изцяло до някои от плажовете от „Русалка. Там са 6 плажа, до 3 от тях няма как да стигнеш“, каза още Ангелкова.  Тя уточни, че в момента се установява това заграждение защо е поставено и дали има правно основание.", "date": "2019.07.08", "title": "Министър Николина Ангелкова: Сезирали сме Прокуратурата, за да разберем дали правомерно са поставени бариери на плаж „Русалка“"}
{"url": "http://www.focus-news.net/news/2019/07/08/2678247/dobrich-detska-gradina-zornitsa-shte-otvori-vrati-sanirana-i-obnovena.html", "text": "200 деца ще прекрачат прага на изцяло обновена и реновирана Детска градина № 32 „Зорница“ в Добрич тази година, съобщиха от  Община град Добрич . Цялостнен ремонт на детското заведение се извършва по проект на Общината „Реконструкция и обновяване на образователна инфраструктура в Добрич“, финансиран от Оперативна програма „Региони в растеж“. Стойността на договора е 1 332 137.46 с ДДС. В момента се работи по външна топлоизолация, ремонтира се покрива, подменят се електрически и вик инсталации, изцяло се ремонтират детските помещения и се облагородяват дворните пространства на забавачницата.  \r\nДетска градина №32 „Зорница“ е с 28-годишна история. Тя е конкурентноспособно детско заведение в град Добрич с утвърден престиж и авторитет, собствен облик и традиции в областта на образованието. През 2017 г. след решение на Общинския съвет се преобразуват чрез сливане ДГ №32 „Зорница“ и ДГ №29 „Любимка“. Базата на Детска градина №32 се състои от две отделни сгради. Основната сграда е с адрес - ж. к. „Строител“, до бл. 65, а втората - ж. к. „Балик“, на ул. „Теменуга“, до бл. 24. Детската градина е функционираща, гъвкава, отворена система, която гарантира постоянен конструктивен диалог, доверие и подкрепа от родителите. За възпитанието и обучението на децата, разпределени в осем възрастови групи, се грижи екип от доказани професионалисти.", "date": "2019.07.08", "title": "Добрич: Детска градина „Зорница“ ще отвори врати санирана и обновена"}
{"url": "http://www.focus-news.net/news/2019/07/08/2678248/ivan-takov-bsp-remontite-v-sofiya-sa-emanatsiya-na-poveche-ot-10-godishnoto-upravlenie-na-gerb-v-stolichna-obshtina.html", "text": "Ремонтите в София са еманация на повече от 10-годишното управление на ГЕРБ в Столична община. Това каза за предаването „Софийска трибуна“ по  Радио „Фокус“  Иван Таков – общински съветник от БСП, член на постоянната комисия по опазване на околната среда, земеделието и горите и заместник - председател на постоянната комисия по финанси и бюджет. „Настоящият мандат от дейността на целия СОС ще се запомни най-вече с ескалиращото недоволство и на столичани от извършените ремонти. Това беше и достойнството, с което управлението на Столична община се гордееше най-много, но то се превърна в диагноза“, обясни той, като припомни проблемите с ремонтите на НДК, булевардите „Шипченски проход“, „Дондуков“, „Константин Величков“, градинките при „Св. Седмочисленици“ и Софийския университет „Св. Климент Охридски“. „Върхът на провалите дойде през 2018 и 2019 година с ремонта на ул. „Граф Игнатиев“. Това се оказа най-сериозният гаф в управлението на ГЕРБ на града през последните години“, отбеляза общинският съветник от БСП. Всичко опира до контрола, Столична община трябва да съблюдава всеки етап от процеса – от проектирането до изпълнението, останалото са само оправдания, които софиянци вече не приемат, добави Иван Таков. „Вече нищо няма да остане незабелязано от столичани, защото виждаме пробуждане на гражданите. Те станаха критични не само към качеството, но и към визията на това, което се прави“, отбеляза той, като изрази надежда това да не бъде притъпено след предстоящите местни избори.  \r\nВеселка ИВАНОВА", "date": "2019.07.08", "title": "Иван Таков, БСП: Ремонтите в София са еманация на повече от 10-годишното управление на ГЕРБ в Столична община"}
{"url": "http://www.focus-news.net/news/2019/07/08/2678246/nezavisen-oshte-edin-obir-na-banka-na-balkanite-v-nedelya-tozi-pat-v-harvatiya.html", "text": "В неделя бе извършен втори обир на банка на Балканите в рамките на един ден. След като малко преди обед бе съобщено, че четирима души са нападнали банка в македонския град Сарай, при което бяха откраднати 115 хил. евро, местното издание  “Независен“  предава за второ подобно престъпление, но в Хърватия. \r\nСтава въпрос за нападение над банка в Загреб, и докато в първия случай нямаше пострадали, един от охранителите в хърватския град е ранен след престрелска с нападателите.  \r\nДругата разлика между двата случая, е че единият от извършителите в Загреб е бил заловен от полицай, който към дадения момент не е бил на служба. Неговият съучастник обаче е успял да избяга и в момента се издирва.  : Цанко Цолов", "date": "2019.07.08", "title": "„Независен“: Още един обир на банка на Балканите в неделя – този път в Хърватия"}
{"url": "http://www.focus-news.net/news/2019/07/08/2678250/sofiya-vavezhda-se-organizatsiya-na-dvizhenieto-vav-vrazka-s-kontsert-v-zala-arena-armeets.html", "text": "Въвежда се организация на движението във връзка с концерт в зала „Арена Армеец“, съобщиха от  пресцентъра на Столична община . От 19.00 часа до 23.30 часа на 10 юли се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и „Площад на авиацията„ без да сe засягат спирките на масов градски транспорт.", "date": "2019.07.08", "title": "София: Въвежда се организация на движението във връзка с концерт в зала „Арена Армеец“"}
{"url": "http://www.focus-news.net/news/2019/07/08/2678251/ministar-nikolina-angelkova-neka-ne-otpisvame-letniya-turisticheski-sezon.html", "text": "Нека не отписваме летния туристически сезон. Това каза министърът на туризма Николина Ангелкова в „Лице в лице“ по  бТВ  във връзка с летния туристически сезон. Тя обърна внимание, че сезонът сега започва. „Тази негативна кампания изключително много вреди на имиджа на българския туризъм. Със сигурност има проблеми и ние не го отричаме. Проблемите не са от вчера, те са от Прехода. Може би от много години. Обявихме, че стартираме дебат за цялостната стратегия за развитието на Черноморието. Има много добри примери и фактите през последните три години го доказват. За миналата година имаме рекорден ръст от 9,2 млн. чуждестранни туристи, 8,4 млрд. лв. 12 % от БВП води именно сектор туризъм. 326 хил. от заетите са именно в този сектор.  С тази негативна кампания ние удряме цялостно и в дългосрочен план върху имиджа на страната като туристическа дестинация. Със сигурност този, който е нарушил закона, защото не толерираме подобно поведени, ще понесе своята отговорност“, каза министърът.   \r\nТя поясни, че затова Министерството стартира дебата  за туризма, за да се намерят заедно правилните решения за това как оттук нататък Българското Черноморие да се развива. „Цялата тази негативна кампания наистина удря много върху имиджа на туризма. Много ме е яд, защото много е направено и още много има какво да се направи. България има огромен потенциал като туристическа дестинация“, обясни още Ангелкова.", "date": "2019.07.08", "title": "Министър Николина Ангелкова: Нека не отписваме летния туристически сезон"}
{"url": "http://www.focus-news.net/news/2019/07/08/2678252/sofiya-prodalzhava-vremennata-organizatsiya-na-dvizhenie-za-remonta-na-mosta-za-kvkrivina.html", "text": "До 30 юли 2019 г. се забранява влизането на пътни превозни средства по мостово съоръжение за кв.“Кривина“, премостващо път II-18 СОП при км 28+898. Това съобщиха от  пресцентъра на Столична община . За същия период се променя маршрутът на автобусна линия № 14 както следва: в посока Гара Искър: от автостанция Изток по маршрута си до спирка с код 2510 “По желание” на Кривински път преди Околовръстен път, през ТИР-паркинга надясно по Околовръстен път, през пътния възел влиза по ул. “Васил Левски” в с. Казичене, наляво по ул. “Цар Борис III” до крайната станция на автобусна линия № 8 в с. Кривина, обратен завой, връщане през с. Кривина, наляво по ул. “Васил Левски” и по маршрута си през с. Казичене до гара Искър;- в посока автостанция Изток: от гара Искър по маршрута си през с. Казичене и до спирка с код 1542 “Село Кривина”, обратен завой на крайната станция на автобусна линия № 8, обратно през с. Кривина, надясно по ул. “Васил Левски”, през пътния възел при с. Казичене надясно по Околовръстен път и през пътния възел при бул. “Ботевградско шосе” наляво по бул. “Ботевградско шосе” по маршрута си до автостанция Изток.  \r\nРазкрита е временна автобусна линия № 15 с маршрут: от автостанция Изток по маршрута на автобусна линия № 14 до спирка с код 2510 “По желание”, обратен завой на ТИР-паркинга и по маршрута на автобусна линия № 14 до автостанция Изток.", "date": "2019.07.08", "title": "София: Продължава временната организация на движение за ремонта на моста за кв.“Кривина“"}
{"url": "http://www.focus-news.net/news/2019/07/08/2678249/gd-granichna-politsiya-trafikat-na-gkpp-dunav-most-ruse-e-intenziven-na-vhod-za-leki-a-na-gkpp-dunav-most-vidin-na-izhod-na-tovarni-avtomobili.html", "text": "Трафикът на \"ГКПП Дунав мост-Русе\" на българо-румънската граница е интензивен на вход за леки, а на ГКПП \"Дунав мост-Видин\" - на изход на товарни автомобили, по данни към 18.00 часа. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.07.08", "title": "ГД \"Гранична полиция\": Трафикът на \"ГКПП Дунав мост-Русе\" е интензивен на вход за леки, а на ГКПП \"Дунав мост-Видин\" - на изход на товарни автомобили"}
{"url": "http://www.focus-news.net/news/2019/07/08/2678253/sport-yasni-sa-tri-ot-chetvartfinalite-pri-zhenite-na-uimbaldan.html", "text": "Тенис: Завършиха седем от осемте срещи от турнира „Уимбълдън“ при жените. Напред продължават Елина Свитолина, която ще играе срещу Каролина Мучова, поставената под номер 7 в схемата Симона Халеп ще срещне Джан Шуай, а по-рано стана ясно, че третият четвъртфинал е между Алисън Риске и Серина Уилямс. В момента се играе последният осминафинал между Джоана Конта и Петра Квитова, като победителката ще срещне в следващата фаза Барбара Стрицова.", "date": "2019.07.08", "title": "Спорт: Ясни са три от четвъртфиналите при жените на „Уимбълдън“."}
{"url": "http://www.focus-news.net/news/2019/07/08/2678254/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това съобщиха за  Радио „Фокус“-Бургас  от Областното пътно управление. По-рано е през деня е станало пътнотранспортно произшествие на надлез близо до Лозенец, при което няма пострадали, а преминаването на автомобилите там се осъществява без проблеми. Видимостта е нормална, няма затворени пътни участъци. До 12 юли движението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци.  \r\nНормално се осъществява движението по входно-изходните пътни артерии на град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Булаир“ и „Константин Фотинов“, както и при кръстовището с кръгово движение „Трапезица“. Натоварен е трафикът и по бул. „Захари Стоянов“ в посока от и към ж. к. „Меден рудник“. \r\nДеница ДИМИТРОВА", "date": "2019.07.08", "title": "Бургас: Нормална е пътната обстановка в областта"}
{"url": "http://www.focus-news.net/news/2019/07/08/2678259/kmetat-na-stolichna-obshtina-yordanka-fandakova-shte-poseti-37-su-rayna-knyaginya-na-9-yuli-2019.html", "text": "Кметът Йорданка Фандъкова ще посети утре (9 юли 2019 г.) в 11.00 часа 37 СУ „Райна Княгиня“ на ул. „Луи Пастьор“ 1 в  ж.к „Люлин  10“. Това съобщиха от пресцентъра на  Столична община . В училището се изгражда  физкултурен салон. До момента учениците не са имали физкултурен салон.", "date": "2019.07.08", "title": "Кметът на Столична община Йорданка Фандъкова ще посети 37 СУ \"Райна Княгиня\" на 9 юли 2019"}
{"url": "http://www.focus-news.net/news/2019/07/08/2678257/veliko-tarnovo-trafikat-v-po-golyamata-chast-ot-oblastta-e-natovaren.html", "text": "Ремонт се извършва по пътя между Павликени и село Самоводене. Движението се пренасочва в едната лента, с последователно пропускане в двете посоки, в участъка от км 8+900 до км 30+762. Трафикът се регулира със светофарна уредба, пътни знаци и регулировчици. Дейностите ще продължат до 28 юли, съобщиха за  Радио „Фокус“ – Велико Търново  от Областно пътно управление – Велико Търново. Трафикът във Велико Търново и по-голямата част от областта е натоварен. Пътните настилки са сухи, а времето – слънчево и ясно.  \r\nВ едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. За Прохода на Републиката остава в сила предупреждението за опасност от падащи камъни. \r\nИнтензивно е движението в областния град в района на двата пътни възела – Южен и Качица, по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална“ – част от път София – Варна. Полицейски служители следят за правилното протичане на движението. Патрули има на входовете и изходите на града, както и по натоварените участъци от първокласната пътна мрежа.  \r\nЛуиза ТРАНЧЕВА", "date": "2019.07.08", "title": "Велико Търново: Трафикът в по-голямата част от областта е натоварен"}
{"url": "http://www.focus-news.net/news/2019/07/08/2678261/washington-post-populyarnostta-na-tramp-raste-no-toy-vse-oshte-gubi-po-populyarnost-ot-dzho-biden-pokazva-prouchvane.html", "text": "Най-силната евентуална кандидатура на Демократическата партия на САЩ за изборите през 2020 г. Джо Биден има преднина пред действащия президент Доналд Тръмп що се отнася до популярност сред населението, това съобщава критичното към републиканците американско издание  Washington Post .  \r\nВ статията се казва, че рейтингът на Тръмп се е увеличил до най-високата си точка в конкретния му мандат, благодарение на силната икономика и заблудата, че президентът има нещо общо с това, коментират от редакцията на вестника. При все това обаче, отбелязват в статията, малко повече от 50% от американците казват, че не одобряват Тръмп.  \r\nИзвършеното от вестника съвместно с телевизия ABC проучване показва, че сегашният държавен глава има труден, но все пак реален шанс да спечели втори мандат. Шест от всеки 10 човека смятат, че Тръмп е действал по начини, които не са подходящи за президента на САЩ, като от редакцията уточняват, че става въпрос за времето, прекарано от магната в Белия дом. Въпреки всичко, отбелязва изданието, една четвърт от хората казват, че харесват неговата работа, като тази му подкрепа го поставя на едно и също ниво на подкрепа с други четирима кандидати на Демократическата партия. Единственият представител на опозиционната формация, който е пред Тръмп, е именно Биден.  \r\nСпоред проучването, макар и Тръмп, и демократите, да имат солидна основа, на която да градят подкрепата си, все повече американци смятат за важно да не позволят сегашният държавен глава да получи втори мандат. Интересното в анкетата е разликата между мъже и жени, като първите изглежда са повече при избирателите на Тръмп, докато вторите подкрепят в по-голяма степен демократите.  \r\nПубликуваните данни сочат, че най-голяма подкрепа за Тръмп му печелят политиките отнасящи се до икономиката, където 51% от всички взели участие в проучването посочват, че отношението им към действията на президента е положително. Най-ниска е подкрепата на Тръмп при неговата политика относно глобалното затопляне – само 29% идентифицират себе си в действията на президента в тази област.  : Цанко Цолов", "date": "2019.07.08", "title": "Washington Post: Популярността на Тръмп расте, но той все още губи по популярност от Джо Биден, показва проучване"}
{"url": "http://www.focus-news.net/news/2019/07/08/2678256/smolyan-mokri-na-mesta-no-normalno-prohodimi-sa-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, като на места вали дъжд и пътните настилки са мокри. Заради проливен дъжд, в района на прохода „Печинско“ на отделни места има наноси по пътя, които вече се почистват. \r\nДвижението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (село Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и интензивните валежи през последното денонощие е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.08", "title": "Смолян: Мокри на места, но нормално проходими са пътищата в областта"}
{"url": "http://www.focus-news.net/news/2019/07/08/2678260/burgas-natsionalnite-poetichni-praznitsi-yavorovi-dni-shte-se-provedat-v-pomorie.html", "text": "Националните поетични празници „Яворови дни” ще се проведат в Поморие. Това съобщиха от пресцентъра на  Общината . Пейо Тотев Крачолов е роден в Чирпан на 13 януари 1878 г., но през септември 1899 г. в Анхиало, днешно Поморие, се ражда Пейо Яворов. Вдъхновен от морето, неспокойният дух на младия телеграфист трескаво търси и размишлява. Край скалите на морския бряг Яворов написва едни от най-хубавите си произведения – поемата „Калиопа“,  елегията „Арменци“, сакралната изповед „Към морето” и още над 30 творби. Появяват се и нови мотиви, които по-късно също са реализирани върху белия лист. В края на август 1900 г. Яворов напуска Анхиало и заминава за София, но натрупаните впечатления и споменът за тази година оставят отпечатък върху творчеството му до последните мигове от неговия живот. \r\nПрез 2019 се навършват 120 години от пристигането на поета в Анхиало, а в съзнанието на местните хора той никога не си е тръгвал. Доказателство за това е 61-то издание на поетичните празници „Яворови дни”, организирани от Община Поморие и Народни читалище „Просвета 1888”. Чрез поезия, музика, изложби и театър от 11 до 13 юли Поморие отново ще достигне поетичната си нирвана и ще почете паметта на твореца. \r\nПо традиция програмата ще започне със заупокойна молитва в храм „Свето Рождество Богородично”, на 11 юли 2019 г. (четвъртък), от 18.30 ч. Официалното откриване ще се проведе от 20.00 ч. пред паметника на Яворов, след което в салона на читалището артистите от ДКТ „Васил Друмев” – Шумен ще представят прекрасната постановка „Нирвана” (вход свободен). \r\n„Яворовите дни” и вечери ще бъдат съпътствани от рецитал-конкурс и конкурс за поезия, ще бъдат представени новите книги на Боян Чимов, Маргарита Петкова и Катя Зографова, както и великолепният камерен концерт „Сън за мечта”. В края на тридневната програма ще бъдат отличени най-добрите поети и рецитатори. \r\nОрганизаторите – Община Поморие и Народно читалище „Просвета 1888“, канят всички жители и гости на Поморие да се насладят на поетичните празници „Яворови дни” 2019.", "date": "2019.07.08", "title": "Бургас: Националните поетични празници „Яворови дни” ще се проведат в Поморие"}
{"url": "http://www.focus-news.net/news/2019/07/08/2678255/pazardzhik-intenziven-e-trafikat-po-glaven-pat-i-8-belovo-pazardzhik-plovdiv.html", "text": ". Интензивен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик .  В района на ханче Септември се извършва почистване на банкети. Поставени са конуси в дясното пътно платно в посока Пазарджик. През участъците, в които се извършват тези дейности. трябва да се преминава със съобразена скорост. В същия район е разположен и полицейски патрул, който следи за спазване ограниченията на скоростта.  \r\nНа входа на Пазарджик в района на кръговите кръстовища на моста на река Марица се образуват колони от автомобили заради натоварения трафик. \r\nВаня НИКОЛОВА", "date": "2019.07.08", "title": "Пазарджик: Интензивен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/07/08/2678279/prof-mihail-konstantinov-deputatite-da-napravyat-zadalbocheno-prouchvane-na-evropeyskiya-opit-po-otnoshenie-na-mashinnoto-glasuvane.html", "text": "Депутатите да направят задълбочено проучване на европейския опит по отношение на машинното гласуване. Това каза за обзорното предаване  „Това е България“  на  Радио „Фокус“  анализаторът проф. Михаил Константинов.  Според него 99% от населението на Европа не използва машините на гласуване и показва, че ако това е универсален начин да се решат всички технически проблеми при гласуването, би трябвало да е по-широко разпространен метод. Проф. Константинов обясни, че в България е в сила и хартиеното и машинното гласуване, като няма изгледи това да се промени скоро, защото, по думите му, не може в рамките на една година да накарат избирателите да гласуват с машина. Броят на машините в секция при стопроцентово машинно гласуване и случаите на излизане на машината от строя са част от въпросите, които трябва да бъдат проучени, допълни професорът. „При местния вот има голяма чувствителност на резултата от подадените гласове. Какво означава това – един малък кмет на населено място много често се избира с разлика от няколко гласа. Имаме няколко избора, направени с 1-2 гласа разлика. Ако предположим, че се получи неточно отчитане на гласовете, рискуваме малкия кмет да бъде определен неправилно. Също така, от по-малките общински съветници, дали човек ще стане или няма да стане такъв, зависи пак от един, два, пет или десет гласа. Там резултатът е изключително чувствителен и затова трябва технологията да бъде сигурна“, обясни анализаторът. Проф. Константинов заяви, че гаранция за честност на вота е това, че във всяка изборна комисия има представители на всички парламентарно представени партии – те трябва да се следят един друг, какво правят и да не допускат неточни резултати да бъдат отчитани в секциите. Не бива да се играе с точността на вота, защото от това зависи доверието в изборния процес, обобщи професорът.  \r\nЦоня СЪБЧЕВА", "date": "2019.07.08", "title": "Проф. Михаил Константинов: Депутатите да направят задълбочено проучване на европейския опит по отношение на машинното гласуване"}
{"url": "http://www.focus-news.net/news/2019/07/08/2678258/varna-ot-odbh-prizovavat-stopanite-koito-ne-sa-registrirali-prasetata-si-da-gi-zakolyat-ili-da-ogranichat-populatsiyata.html", "text": "Частните стопани във Варна и областта, които имат прасета в задния двор или в лично стопанство, но не са регистрирани, да ги заколят и да предприемат мерки към намаляване на броя на популацията. Това е апелът на специалистите от Областната дирекция по безопасност на храните (ОДБХ), след констатирания нов случай на африканска чума по свинете у нас, коментира за  Радио „Фокус“ – Варна  директорът на ОДБХ д-р Златина Димова. По думите й в областта все пак е бил постигнат някакъв резултат от предишните мерки, тъй като още миналата година в село Тутраканци е имало жители, които са регистрирали обектите си.  \r\n„Идеята е да има въведени мерки за биосигурност. След като стопаните спазват това изискване, ние не бихме имали притеснения, че те могат да внесат по някакъв начин заболяването и да го разпространят към индустриалните ферми. При констатирането на случаите, през септември миналата година са регистрирани два задни двора, в които се отглеждат прасета“, обясни д-р Димова. По думите й, с установяването на второто огнище на африканска чума по домашни прасета в страната, във Варна са предприети мерки по свикване на Областна епизоотична комисия. Тя е насрочена за 10 часа в петък. На нея са поканени структури като полиция, РИОСВ, кметове на общини, които имат отношение към сформирането на бърз екип за работа, за предотвратяване на заразата. Поканени са и ловците, и представителите на Регионалната дирекция по горите. Целта е да не се смесват двете популации от диви и домашни прасета. \r\nДиана СТОЕВА", "date": "2019.07.08", "title": "Варна: От ОДБХ призовават стопаните, които не са регистрирали прасетата си да ги заколят или да ограничат популацията"}
{"url": "http://www.focus-news.net/news/2019/07/08/2678283/blagoevgrad-ot-29-yuli-do-23-avgust-prepodavatelite-i-sluzhitelite-v-yugozapadniya-universitet-neofit-rilski-shte-badat-v-platen-godishen-otpusk.html", "text": "От 29 юли до 23 август преподавателите и служителите в Югозападния университет „Неофит Рилски“ са в платен годишен отпуск. Това съобщиха за  Радио „Фокус“ – Пирин  от висшето учебно заведение. От там уточниха, че инспекторите от учебните отдели на факултетите ще бъдат дежурни за справки и издаване на документи на 7 и на 16 август във времето от 9.30 до 12.00 часа, за всеки от дните.", "date": "2019.07.08", "title": "Благоевград: От 29 юли до 23 август преподавателите и служителите в Югозападния университет „Неофит Рилски“ ще бъдат в платен годишен отпуск"}
{"url": "http://www.focus-news.net/news/2019/07/08/2678278/izvestiya-lukashenko-podkrepi-ideyata-na-zelenski-za-pregovori-v-minsk.html", "text": "Президентът на Беларус Александър Лукашенко заяви, че харесва идеята за преговори между неговите украински и руски колега Владимир Зеленски и Владимир Путин, които да се проведат в Минск с участието на още четири държави, това съобщава електронното издание на руския вестник  “Известия“ . Това се казва в съобщение от пресцентъра на беларуското президентство, направено в понеделник.  \r\n„Нашият президент твърдо подкрепя идеята на Владимир Зеленски“ категорични са от ведомството. Лукашенко е уверен, че нищо не може да повлияе върху изказаната му позиция, тъй като според него, не може двете страни „да се гледат над дулата на оръжия“, очаквайки да решат конфликта. „Вместо това“, продължава Лукашенко, „е нужно да седнете и поговорите за решаването на проблема, който навреди твърде много“.  \r\nИзданието припомня, че президентът отдавна е привърженик на идеята конфликта да се реши между трите славянки държави.  : Цанко Цолов", "date": "2019.07.08", "title": "„Известия“: Лукашенко подкрепи идеята на Зеленски за преговори в Минск"}
{"url": "http://www.focus-news.net/news/2019/07/08/2678262/nimh-utre-prez-stranata-shte-preminava-studen-atmosferen-front-maksimalnite-temperaturi-shte-sa-predimno-mezhdu-26-i-31.html", "text": "През нощта ще бъде предимно ясно и почти тихо. Утре през страната ще преминава студен атмосферен фронт. Това съобщи за  Агенция „Фокус“  Мартин Славчев – дежурен синоптик от  Националния институт по метеорология и хидрология . Сутринта ще бъде предимно слънчево, но около обяд облачността ще се увеличава и след пладне на много места, главно в Централна и Източна България ще има валежи от дъжд. На места валежите ще са временно интензивни и придружени с гръмотевици. Ще духа умерен до силен вятър от север-северозапад, преди обяд в Източна България - от югоизток. Максималните температури ще са предимно между 26° и 31°. Атмосферното налягане ще по-ниско от средното за юли, но през деня слабо ще се повиши. \r\nПо Черноморието облачността ще е значителна и след обяд ще превали и прегърми. Ще духа до умерен юг-югоизточен вятър, който по-късно през деня ще се ориентира от север-северозапад и временно ще се усили. Максималните температури ще са 25° - 27°. Вълнението на морето ще е 1 - 2 бала. Температурата на морската вода е 26° - 28°. \r\nВ планините облачността ще е значителна и след обяд, главно в масивите от Централна и Източна България  ще има валежи и гръмотевици. На места явленията ще са временно интензивни. Ще духа умерен и силен северозападен вятър. Максималната температура на височина 1200 метра ще е около 19°, на 2000 метра - около 13°. \r\nВ сряда ще преобладава облачно време, около и след обяд ще се развива и купеста, и купесто-дъждовна облачност. В много райони ще има краткотрайни, временно интензивни валежи, на места придружени с гръмотевици и временно усилване на вятъра, възможни са и градушки. В Южна България има повишена вероятност за значителни количества дъжд. Явленията ще продължат и през нощта срещу четвъртък, а в четвъртък - чувствително ще намалеят. Ще бъде сравнително хладно, в повечето райони - и ветровито. Максималните температури ще са предимно между 23° и 28°. В петък ще е с променлива облачност, почти без валежи, вятърът ще отслабне.", "date": "2019.07.08", "title": "НИМХ: Утре през страната ще преминава студен атмосферен фронт, максималните температури ще са предимно между 26° и 31°"}
{"url": "http://www.focus-news.net/news/2019/07/08/2678281/the-times-na-british-earueys-y-predstoi-globa-v-ramer-na-183-mln-paunda.html", "text": "Английската авиокомпания „Бритиш Еъруейс“ ще бъде глобена в размер на безпрецедентните 183 млн. паунда заради невъзможността й да защити личните данни на свои клиенти, съобщава авторитетното британско издание  Times , като пояснява, че става въпрос за половин милион пътници на компанията, чиято лична информация е била хакната миналата година.  \r\nГлобата е първото дело срещу компания по променения закон, засягащ личните данни, и направо прави последния такъв случай, когато финансовото наказание бе в размер на 500 хил. паунда, да изглежда като джудже, отбелязват от редакцията на вестника.  \r\nЕксперти смятат, че това ще бъде предупреждение за всички частни предприемачи и бизнесмени да се грижат по-добре за личните данни на своите клиенти. : Цанко Цолов", "date": "2019.07.08", "title": "The Times: На „Бритиш Еъруейс“ й предстои глоба в рамер на 183 млн. паунда"}
{"url": "http://www.focus-news.net/news/2019/07/08/2678282/premierat-boyko-borisov-mirat-i-dialogat-sa-nay-dobrite-diplomati.html", "text": "Сараево.  Мирът и диалогът са най-добрите дипломати. Това заяви министър-председателят Бойко Борисов по време на срещата си с турския президент Реджеп Тайип Ердоган, предаде  репортер на Агенция „Фокус“  . Двамата лидери разговаряха в рамките на Срещата на върха на държавните и правителствени ръководители в Процеса за сътрудничество в Югоизточна Европа в Босна и Херцеговина. Борисов и Ердоган обсъдиха задълбочаването на двустранното сътрудничество и приноса на Турция за овладяване на мигрантския поток по българската граница. Българският премиер подчерта важността от устойчивото развитие на двустранното партньорство, което е част от българската външна политика. „Турция е непосредствен съсед на България, съюзник в НАТО и ключов партньор в областите миграция, борба с тероризма, енергийни доставки и сигурност, транспортни коридори, земеделие и животновъдство“, заяви Борисов. Той изтъкна, че страната ни ще продължи да се води от принципите на добросъседство, взаимно уважение, равенство и ненамеса във вътрешните работи. Бойко Борисов и Реджеп Тайип Ердоган дадоха висока оценка на активизирането на политическия и икономическия диалог между България и Турция, като подчертаха доброто развитие на областта на туризма, енергетиката и транспорта през последните години.  \r\n„Оценяваме приноса на Турция по въпросите с миграцията и подкрепяме продължаването на добрите практики, включително прилагането на съвместната декларация межди ЕС и Турция от 18 март 2016“, каза още премиерът Борисов. Той беше категоричен, че мирът и диалогът са най-доброто средство на дипломацията за всички държави в Европа. „Страните кандидатки за членство в ЕС, включително Турция, са наши непосредствени съседи и ние имаме интерес да изградим регион на стабилност, сигурност и просперитет, в които ценностите и принципите на ЕС са гарантирани“, добави пред турския президент българският министър-председател. \r\nВеселка ИВАНОВА", "date": "2019.07.08", "title": "Премиерът Бойко Борисов: Мирът и диалогът са най-добрите дипломати"}
{"url": "http://www.focus-news.net/news/2019/07/08/2678286/sport-neymar-ne-se-yavi-na-trenirovkata-na-pszh-ot-kluba-obeshtaha-otvetni-merki.html", "text": "Футбол: Бразилската звезда Неймар не се яви на първата тренировка на Пари Сен Жермен от подготовката за новия сезон. Нападателят се лекуваше от контузия в последните седмици, но от ръководството на клуба заявиха, че очакват той да се появи на тренировката. След като това не става френският клуб заяви, че готви ответни мерки срещу бразилеца, за когото има спекулации, че ще се върне в Барселона.", "date": "2019.07.08", "title": "Спорт: Неймар не се яви на тренировката на ПСЖ, от клуба обещаха ответни мерки"}
{"url": "http://www.focus-news.net/news/2019/07/08/2678289/tass-poveche-ot-460-hilyadi-dushi-sa-se-razboleli-ot-holera-v-yemen-prez-tazi-godina.html", "text": "Повече от 460 хиляди души през тази година са се заразили с холера в Йемен, 705 са починали от болестта. Това съобщи в понеделник заместникът на официалния пратеник на генералния секретар на ООН Фархан Хак, цитиран от  ТАСС . \r\n\"Тази година в Йемен са регистрирани 460 000 случая на холера, включително около 200 000 деца,\" каза той. \"Това вече надвишава заболеваемостта от 2018 г., която възлиза на 380 000 случая.\" \r\n\"Тази година 705 смъртни случая вече са регистрирани в сравнение със 75 миналата година\", добави Хак. \r\nТой обясни, че степента на разпространение на болестта се дължи на наводненията в страната и липсата на чиста питейна вода. Според представителя на ООН 20 милиона йеменци се нуждаят от хуманитарна помощ в размер на 4,2 милиарда долара. \"Днес 32% от тази сума са събрани\", каза Хак. \r\nПревод и редакция:", "date": "2019.07.08", "title": "ТАСС: Повече от 460 хиляди души са се разболели от холера в Йемен през тази година"}
{"url": "http://www.focus-news.net/news/2019/07/08/2678290/ria-novosti-v-posolstvoto-na-sasht-v-moskva-e-postapil-signal-za-bomba.html", "text": "Анонимни обаждания със заплахи за „бомба“ са постъпили в понеделник вечерта в посолството на САЩ в Москва, съобщи пред  РИА Новости  представител на местната служба за извънредни ситуации, предава РИА Новости. \r\nПо неговите думи, представителите на оперативните служби вече са пристигнали на адреса. \r\nПревод и редакция:", "date": "2019.07.08", "title": "РИА Новости: В посолството на САЩ в Москва е постъпил сигнал за бомба"}
{"url": "http://www.focus-news.net/news/2019/07/08/2678285/dobrich-fotoizlozhba-vechnata-krasota-na-dvoretsa-v-balchik-shte-bade-pokazana-v-praga.html", "text": "Фотоизложба „Вечната красота на Двореца в Балчик” ще бъде показана и в Прага, след като гостува на градовете Будапеща и Виена. Това съобщи Галя Георгиева, организатор международни фестивали, културна дейност и специални събития в Държавен културен институт – Културен център (ДКИ- КЦ) „Двореца“ - Балчик, предаде кореспондентът на  Радио „Фокус” – Варна . След големия интерес, който предизвика в Унгария, изложбата отпътува за чешката столица. Фотоизложбата “Вечната красота на Двореца в Балчик” включва снимки на движими и недвижими културни ценности, архитектурни елементи, артефакти и градини изграждащи Архитектурно-парков комплекс „Двореца“. Авторските снимки на Ясен Казанджиев и Румяна Тенева представляват 40 цветни отражения на впечатленията, които кралската атмосфера в дворцовия комплекс оставя в професионалните фотографи. В момента двамата фотографи живеят и работят в Испания. Освен многобройните самостоятелни и колективни изложби, които реализират в различни точки на земното кълбо, те осъществяват и международния етнофестивал “Без граници”. Мултикултурният проект е едно от водещите балкански крос-културни събития, носещи европейската ценностна система и промотиращи взаимното разбиране между културите, толерантността, мирното и приятелско съществуване, както и културния обмен. Разказът за рая на балчишки бряг се допълва от 20 автентични черно-бели фотоси, отразяващи възможностите на безкрайно талантливите италиански архитекти Америко и Агустино, както и на швейцарския градинар Жул Жани, които създават дворцовата архитектурно – паркова композиция. В експозицията са включени и стъклени пластики на архитектурните елементи, които се виждат на снимките, сътворени от талантливите ученици от Средно училище по стъкларство, живопис и промишлен дизайн  в чешкия град Валашке Мезиржичи, черпили вдъхновение от вечната красота на „Двореца“ в Балчик по време на ежегодните художествени пленери на чешкото училище, което е под егидата на ЮНЕСКО. Куратор на изложбата е магистър Йозеф Дивин, майстор стъклар и преподавател в същото училище. Изложбата е посветена на красотата, непреходното и вечно влияние на архитектурни стилове, живеещи в едно уникално място на брега на белокаменния град Балчик. Снимките предизвикват колоритност, взрив от енергия и великолепна емоция. В изпълнение на една от основните си задачи Държавен културен институт- Културен център „Двореца“ – Балчик, а именно популяризиране на културно-историческото наследство на България, има удоволствието да представи пред публиката на Българския културен институт (БКИ) в Прага една прекрасна фотоизложба, доставяща естетическа наслада у посетителя и оставяйки в него траен спомен от срещата с прекрасното. Изложбата ще бъде открита утре – 9 юли, в 18.00 часа в БКИ – Прага и може да бъде разгледана до края на месеца. \r\nЖулиета НИКОЛОВА", "date": "2019.07.08", "title": "Добрич: Фотоизложба „Вечната красота на Двореца в Балчик” ще бъде показана в Прага"}
{"url": "http://www.focus-news.net/news/2019/07/08/2678288/blagoevgrad-plener-po-risuvane-se-provede-v-art-kashtata-na-hudozhnika-nikolay-kashev-v-selo-cherniche-kartinite-ot-nego-shte-badat-podredeni-v-spetsialna-izlozhba.html", "text": "Пленер по рисуване се проведе в арт къщата на художника Николай Кашев в село Черниче, Община Симитли, картините от него ще бъдат подредени в специална изложба. Това съобщиха за  Радио „Фокус“ – Пирин  от  Общината . В продължение на една седмица майстори на четката са рисували красотите и емблемите на Симитли, а поводът е 50-годишният юбилей на града. Творческата среда осигури почетният гражданин на Симитли, художникът Николай Кашев. В арт къщата му в евросело Черниче майстори на изобразителното изкуство се разположиха за цяла седмица. Всеки ден те рисуваха картини от град Симитли и общината – от красавици, случайно забелязани на улицата, до вековни църкви и манастири, елементи, носители на историята и богатството на Симитли, емблемите на Симитли. Пленерът „50 години град Симитли“ бе организиран по инициатива на общинския кмет Апостол Апостолов и на домакина на събитието. В него участие са взели проф. Драчев от Югозападния университет и колегите му доц. Христо Шапкаров, Цветанка Грънчарова, гл. асистент Богомил Тодоров, Любима Бърдарова, Венцислав Стоименов, Гергана Георгиева от Симитли, с диплома по „Изобразително изкуство” от ЮЗУ, Христина Боянска – ученичка в 9 клас в НХГ Благоевград, осмокласничката от Брежани, която вече има самостоятелна изложба – Христина Пенчева, за Симитли рисува и Ангелина Крумова от града, която е художник – любител. С платната от пленера ще бъде направена изложба за празника на град Симитли. \r\nЛивия НИНОВА", "date": "2019.07.08", "title": "Благоевград: Пленер по рисуване се проведе в арт къщата на художника Николай Кашев в село Черниче, картините от него ще бъдат подредени в специална изложба"}
{"url": "http://www.focus-news.net/news/2019/07/08/2678287/premierat-boyko-borisov-uchastva-vav-vecherya-po-sluchay-sreshtata-na-varha-na-protsesa-za-satrudnichestvo-v-yugoiztochna-evropa.html", "text": "Сараево.  Премиерът Бойко Борисов участва във вечеря по случай срещата на върха на държавните и правителствени ръководители на страните-участници в процеса за сътрудничество в Югоизточна Европа, предаде   репортер на Агенция „Фокус“ . Нейни домакини са председателят на Председателството на Босна и Херцеговина – Милорад Додик и членовете на Председателството на Босна и Херцеговина Желко Комшич и Шефик Джаферович. По време на вечерята Борисов проведе неформален разговор с президента на Република Северна Македония Стево Пендаровски. Утре е предвидена официална среща между двамата. Това ще бъде първата среща, откакто Пендаровски пое поста държавен глава на югозападната ни съседка. По-рано Бойко Борисов проведе разговор „на четири очи“ с турския президент Реджеп Тайип Ердоган. \r\nДвудневната среща на върха на Процеса за сътрудничество в Югоизточна Европа (ПСЮИЕ) се провежда днес и утре в Сараево и Яхорина и е посветен на икономическото сътрудничество в региона. \r\nУтрешният ден ще започне с официална семейна снимка на държавните и правителствени ръководители на страните-участнички. След това предстои пленарна сесия, която ще бъде открита от председателя на Председателството на Босна и Херцеговина – Милорад Додик. Очакват се изказвания и на Желко Комшич и Шефик Джаферович – членове на Председателството на Босна и Херцеговина. Министър-председателят на България Бойко Борисов също ще направи обръщение.  \r\nВеселка ИВАНОВА", "date": "2019.07.08", "title": "Премиерът Бойко Борисов участва във вечеря по случай срещата на върха на Процеса за сътрудничество в Югоизточна Европа"}
{"url": "http://www.focus-news.net/news/2019/07/08/2678284/benyamin-netanyahu-narushenieto-na-iranskata-sdelka-ot-strana-na-teheran-e-predizvikatelstvo-kam-evropa.html", "text": "Нарушението на иранската сделка от страна на Техеран е тест за европейските лидери, това е заявил премиерът на Израел Бенямин Нетаняху в интервю за местния вестник  Haaretz . Според Нетаняху, европейските лидери трябва да спазят поетите ангажименти и наложат икономически санкции срещу Иран, след като от Техеран обявиха, че вече разполагат с уран, обогатен до 4,5%, повече отколкото позволява сключеното през 2015 г. ядрено споразумение, информира изданието.  \r\nВестникът цитира думите на премиера, според който, „ако не бях водил тази битка срещу Иран, те вече щяха да имат ядрено оръжие“, като това е отговор на въпрос, дали оттеглянето на американския президент Доналд Тръмп от споразумението през 2018 г. е направило ситуацията по-опасна. \r\n„Причината Иран да няма ядреното оръжие, е защото ние ги притискаме въпреки мнението на света и на предишната американска администрация и дори въпреки някои от хората в нашето правителство“, допълни Нетаняху, според който нарушението, направено от Техеран е ясен знак, че тамошните власти желаят да разработят ядрена бомба.  \r\n„Обръщам се към европейските лидери: Вие обещахте, че ако Иран предприеме тази малка стъпка, да обогатява уран, който е барутът за атомната бомба, вие казахте, че ако те преминат поставените граници, ще им наложите санкции“, каза премиерът. „Така че сега ви казвам: Направете го! Защото те ви предизвикват“, категоричен е Нетаняху. Израелският лидер заяви, че един \"престъпен\" режим предизвиква европейските лидери, от които той самият очаква да спазват своите обещания.  „Фокус“ припомня :  \r\nВ неделя от Иран обявиха, че имат намерение да нарушат поетите ангажименти по ядрената сделка между Техеран и шест други страни, сключена през 2015 г. Съгласно споразумението, САЩ, Русия, Китай, Франция, Великобритания и Германия премахват своите икономически санкции срещу ислямската републука, срещу което от Техеран поставят ограничение на своята ядрена програма, едно от което е забраната да не се складира уран повече от 300 килограма и да не се обогатява в нива, превишаващи 3,67%. Първия ангажимент бе нарушен по-рано миналата седмица, а в неделя Техеран заяви, че ще наруши и втория. Правителството на близкоизточната страна обяви, че смята да нарушава по един поет ангажимент на всеки 60 дни, ако ядреното споразумение не бъде спасено. През 2018 г. американският президент Доналд Тръмп изтегли САЩ от сделката и наложи санкции срещу Иран. Техеранското правителство от своя страни заяви, че макар Белия дом да е излязъл от споразумението, останалите пет държави също имат вина, тъй като не са направили достатъчно, за да разубедят Тръмп.  \r\nВ понеделник от ислямската република предприеха конкретни стъпки към изпълнението на заплахата си, като в Техеран вече разполагат с уран, обогатен на 4,5%, обявявайки, че следващата стъпка е достигане на 20%. Това би приближило Иран към сдобиването с ядрено оръжие.", "date": "2019.07.08", "title": "Бенямин Нетаняху: Нарушението на иранската сделка от страна на Техеран е предизвикателство към Европа"}
{"url": "http://www.focus-news.net/news/2019/07/08/2678291/komsomolskaya-pravda-harvatiya-kandidatstva-za-chlenstvo-v-evrozonata.html", "text": "Хърватските власти са изпратили официално писмо за намерение да се присъединят към механизма на обменните курсове ERM2 и Европейския банков съюз, което е първата стъпка от присъединяването на страната към еврозоната. Това заяви председателят на Еврогрупата Марио Сентену, пише руското издание  „Комсомолская правда“ . \r\n\"Това е първата стъпка към присъединяването към еврозоната. Приветстваме решението на хърватското правителство да се присъедини към еврото и ще го подкрепим по този път\", каза той. \r\nЗа намеренията на Загреб да се присъедини към еврозоната, съобщи по-рано ръководителят на Централната банка на страната Борис Вуйчич. Според него Хърватия може да изпълни условията за присъединяване към ERM II до средата на 2020 г., а преходът към еврото може да се случи след две години. \r\nВ момента официалната валута на Хърватия е куната. Освен Загреб, за намерението си да преминат към еврото заявиха властите на България и Румъния. От страните-членки на ЕС, към еврото не са преминали Унгария, Полша и Чехия. \r\nПревод и редакция:", "date": "2019.07.08", "title": "„Комсомолская правда“: Хърватия кандидатства за членство в еврозоната"}
{"url": "http://www.focus-news.net/news/2019/07/08/2678293/sport-dzhokovich-se-klasira-na-chetvartfinalite-na-uimbaldan.html", "text": "Световният номер 1 и четирикратен шампион на „Уимбълдън“ Новак Джокович победи с 3:0 сета Юго Умбер и се класира за четвъртфиналите на Откритото първенство на Великобритания. Там той ще играе с белгиеца Давид Гофен. Това е 11-то достигане до този етап на сърбина.", "date": "2019.07.08", "title": "Спорт: Джокович се класира на четвъртфиналите на Уимбълдън"}
{"url": "http://www.focus-news.net/news/2019/07/08/2678280/b92-srabskiyat-poslanik-v-sofiya-be-izvikan-v-balgarskoto-mvnr.html", "text": "Сръбският посланик в София Владимир Чургус бе извикан на разговор в българското Министерство на външните работи, това съобщава сръбското радио  B92 . Разговорът е бил проведен заради изказване на първия дипломат на Белград Ивица Дачич, засягащо думи на българския премиер Бойко Борисов.  \r\nСпоред български медии, цитиращи съобщението, на Чургус е казано, че изказването на Дачич е неприемливо и не е нещо, което се очаква при желанието на Белград за приятелски и добросъседски отношения. Българската страна очаква този случай да не се повтаря.   : Цанко Цолов", "date": "2019.07.08", "title": "B92: Сръбският посланик в София бе извикан в българското МВнР"}
{"url": "http://www.focus-news.net/news/2019/07/08/2678292/kathimerini-zoran-zaev-pozdravi-mitsotakis-za-pobedata-na-izborite.html", "text": "Премиерът на Македония Зоран Заев поздрави лидера на „Нова Демокрация“ Кириакос Мицотакис за победата на изборите в неделя, пише електронното издание на вестник  Kathimerini . \r\n„Поздравления за изборната победа на новия премиер на Гърция - каза Заев в понеделник. „Пожелавам просперитет на Гърция и на гръцкия народ. Надяваме се да продължим сътрудничеството между Северна Македония и Гърция ”, каза той. \r\nНова демокрация решително се противопостави на сделката, признаваща бившата югославска република за Северна Македония. \r\nПревод и редакция:", "date": "2019.07.08", "title": "Kathimerini: Зоран Заев поздрави Мицотакис за победата на изборите"}
