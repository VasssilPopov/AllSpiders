{"url": "http://www.focus-news.net/news/2019/01/10/2610813/api-vazstanoveno-e-dvizhenieto-po-pat-i-1-vratsa-botevgrad-v-uchastaka-na-slyutidol.html", "text": "Възстановено е движението по път I-1 Враца - Ботевград в участъка на с.Лютидол. Това съобщиха от пресцентъра на  Агенция \"Пътна инфраструктура\" .", "date": "2019.01.10", "title": "АПИ: Възстановено е движението по път I-1 Враца - Ботевград в участъка на с.Лютидол."}
{"url": "http://www.focus-news.net/news/2019/01/10/2610785/predstoyashti-mezhdunarodni-sabitiya-za-11-yanuari-agentsiya-fokus.html", "text": "Парламентът в Скопие продължава заседанието за конституционните промени. \r\n***  Около 800 хиляди федерални служители няма да получат заплати заради частичната блокада на работата на американското правителство. \r\n***  Продължава посещението на германския канцлер Ангела Меркел в Гърция. \r\n*** Заседание на Съвета за сигурност на ООН за изборите в ДР Конго. \r\n***  Кабинетът в Мадрид ще одобри проектобюджет за 2019-та година.  \r\n***", "date": "2019.01.10", "title": "Предстоящи международни събития за 11 януари (Агенция „Фокус“)"}
{"url": "http://www.focus-news.net/news/2019/01/10/2610784/plovdiv-shte-badat-otbelyazani-141-godini-ot-osvobozhdenieto-na-grada-ot-osmansko-robstvo-na-16-yanuari-2019-g.html", "text": "Пловдив чества 141 години от Освобождението на града от османско робство. Това съобщиха от  Общината . Събитието ще се състои на 16 януари 2019 г, сряда, от 11.00 ч. пред паметника на Капитан Бураго в Дондуковата градина на Пловдив /градината зад Централния дом на младоженците/. \r\nСлово по повод годишнината и събитията от 1878 година ще произнесе Георги Василевски – историк, преподавател в Националната търговска гимназия в Пловдив. Водещ на тържеството ще бъде Златко Павлов. \r\nВ официалната церемония, организирана от Община Пловдив, ще участва почетна рота, венценосци и военен духов оркестър. Паметта на загиналите  за свободата на Пловдив ще бъде почетена с падане на колене и минута мълчание. Ще бъдат положени венци и цветя на паметника на легендарния Капитан Александър Петрович Бураго . \r\nВ честването ще участват народни представители, кметът на Община Пловдив, зам.-кметове, районни кметове и представители от общинската администрация, областният управител на област Пловдив, представители от Областната администрация, председателят на Общински съвет – Пловдив, общински съветници, общественият посредник на община Пловдив, Командването на Пловдивския гарнизон, представители на армията, Българската православна църква, политически и обществени организации, медии и граждани.", "date": "2019.01.10", "title": "Пловдив: Ще бъдат отбелязани 141 години от Освобождението на града от османско робство на 16 януари 2019 г."}
{"url": "http://www.focus-news.net/news/2019/01/10/2610780/sport-petra-kvitova-se-klasira-za-polufinalite-na-turnira-v-sidni.html", "text": "Петра Квитова отстрани защитаващата титлата си Анджелик Кербер на четвъртфиналите на турнира в Сидни. Чехкинята се наложи над бившата номер едно в света с 6:4, 6:1. Това бе седма победа на Квитова над германската ѝ опонентка, докато Кербер има шест успеха срещу чехкинята.   \r\nНа полуфинал осмата в света Квитова ще играе срещу Александра Саснович, която по-рано победи Тимеа Бачински. Другия полуфинален мач ще бъде между Ашли Барти и Кики Бертенс.", "date": "2019.01.10", "title": "Спорт: Петра Квитова се класира за полуфиналите на турнира в Сидни"}
{"url": "http://www.focus-news.net/news/2019/01/10/2610782/shumen-nad-28-000-dushi-sa-posetili-spektaklite-na-dktvasil-drumev-prez-2018-g.html", "text": "Над 28 000 души са посетили спектаклите на ДКТ „Васил Друмев“ в Шумен през 2018 година, предаде репортер на  Радио „Фокус“-Шумен . На пресконференция директорът на театъра Димитър Димитров отчете, че миналата година е била натоварена, но успешна -реализирани са 16 премиери, от които 6 за деца. Изиграни са 345 представления, а приходите са около 151 000 лв. Трима нови актьори са станали част от екипа на шуменския театър през март, а още четирима – през есента. На щат са трима режисьори – Максима Боева, Съби Събев и доц. Валерий Пърликов. Димитър Димитров отбеляза, че през изминалата година спектакли на театъра са спечелили национални и международни фестивали.  \r\n„Едно от невидимите неща за широката публика, които се случиха в театъра през миналата година бе ремонтът на покрива. Той е завършен. Нищо не капе и тече. Положението е овладяно“, заяви Димитър Димитров. Средствата за ремонта - около 60 000 лв. с ДДС, са отпуснати от Министерството на културата. Той уточни, че се извършват довършителни работи по отстраняване на пораженията от течовете и влагата, които са засегнали архива и гардероба на театъра.  \r\nИвелина ИВАНОВА", "date": "2019.01.10", "title": "Шумен: Над 28 000 души са посетили спектаклите на ДКТ„Васил Друмев“ през 2018 г."}
{"url": "http://www.focus-news.net/news/2019/01/10/2610779/zam-kmetat-na-burgas-ruska-boyadzhieva-tazi-godina-obshtinata-aktsentira-varhu-merkite-i-proektite-svarzani-s-okolnata-sreda.html", "text": "Тази година общината акцентира върху мерките и проектите, свързани с околната среда. Това каза по време на общественото обсъждане на Бюджет 2019 зам.-кметът по европейски политики и околна среда Руска Бояджиева, предаде репортер на  Радио „Фокус“ – Бургас . По думите ѝ два са основните акцента, по които общината ще работи в тази насока. „Първият са отпадъците. Надяваме се през тази година да бъде даден стартът на проекта за изграждане на анаеробна станция за обработка на биоразградими отпадъци. Проектът е на стойност близо 36 млн лв., финансиран е по Оперативна програма „Околна среда“ и предвижда изграждането на инсталация на площадката на градската пречиствателна станция в Северна промишлена зона“, обясни Бояджиева и добави, че капацитетът на инсталацията е близо 32 хил. тона годишно. Зам.-кметът добави, че в областта на управлението на отпадъците и тази година остава надграждането на системата за подземно събиране или т.нар. „подземни контейнери“. „За 2018 г. бяха изградени 25 точки с такива контейнери, предвидили сме ресурс за още толкова и през 2019-а година“, каза още Бояджиева. По думите ѝ през настоящата година се очаква да стартира и цялостно обновяване на системата за сметосъбиране над земята, като се очаква това да се случи през късната пролет на настоящата година. „Вторият акцент в направление „Околна среда“ е въздухът. През 2019-а година общината стартира 2 нови проекта, единият, от които е финансиран по Оперативна програма „LIFE“. По тази програма  ще имаме възможност да подкрепим различни домакинства, които са на твърдо битово гориво, за да преминат на алтернативно такова – електричество, газифициране или екологични печки. Бюджетът на Община Бургас към тази програма възлиза на 2 200 000 евро“, допълни още Бояджиева. Тя добави, че тази програма се изпълнява в паралел с още един проект, който предвижда подмяна на отоплителните инсталации на твърдо битово гориво и преминаването на алтернативни такива. „Средствата възлизат на близо 13 милиона, а приоритет тук ще бъде кв. „Долно Езерово“, където е ясно идентифициран проблемът с фините прахови частици, но ще дадем възможност за кандидатстване на различни домакинства и от останалите части на градската територия“, допълни още зам. –кметът. Тя каза още, че в бюджета на Общината са заложени и средства за тръжна процедура за независима организация, която да извърши и оценка на качеството на въздуха на територията на града. Освен това, тя добави, че предстои да стартира проект за реконструкция на мрежата за минерална вода на територията на кв. Минерални бани. По думите ѝ по отношение на европейските проекти общината ще работи по проект в подкрепа на туристическия потенциал на града. \r\nМария ПОПЧЕВА", "date": "2019.01.10", "title": "Зам. – кметът на Бургас Руска Бояджиева: Тази година общината акцентира върху мерките и проектите, свързани с околната среда"}
{"url": "http://www.focus-news.net/news/2019/01/10/2610788/evgeni-bakardzhiev-sds-znaeshe-ochakvashe-i-beshe-reshen-da-ne-dopuska-poveche-balgariya-da-potava-v-blatoto.html", "text": "СДС знаеше, очакваше и беше решен да не допуска повече България да потъва в блатото.  Това каза за обзорното предаване „Това е България“ на  Радио \"Фокус\"  Евгени Бакърджиев, ръководител на  Националния щаб на протестите и Националната стачка на Обединените демократични сили  за сваляне правителството на Жан Виденов и БСП от власт, по повод 22 години от протестите на 10 януари 1997 против формиране на ново правителство на левицата. По думите му още през декември месец на 1996 година е имало протест против формирането на такова. Тогава опозицията се обедини в декларация за национално спасение, обясни Бакърджиев.  На 27 декември 1996 се проведе заседание на ръководството на СДС, припомни той. „Бяха взети следните решения – първи протестен поход и митинг да се направи на 3-ти януари. Тогава се събрахме всички пред НДК, тръгнахме по бул. „Витоша“, отидохме пред сградата на БСП и на площада, който е по-надолу, направихме първия митинг. Защо пред „Позитано“ - тогава имаше заседание на Висшия съвет на БСП, който обсъждаше как да продължат да управляват. След това имахме нов поход и митинг на 8 януари, който мина по същия маршрут и завърши на пл. „Македония“. На 9-ти януари вечерта се направи шествие и митинг пред самото НС. Там имаше десетки хиляди хора“, обясни бившият вицепремиер. Според Евгени Бакърджиев е трудното младото поколение да си представи липсата на хляб и гориво, блокадата на градове,  блокирането на граници, както и окупацията на кръстовища, пристанища, жп гари и други. Тези, които са участвали в събитията, си дават сметка за тяхната важност, за да може България да тръгне по верния път. Въпреки всичките грешки и недостатъци – пътят е този, обобщи Бакърджиев. \r\nЦоня СЪБЧЕВА", "date": "2019.01.10", "title": "Евгени Бакърджиев: СДС знаеше, очакваше и беше решен да не допуска повече България да потъва в блатото"}
{"url": "http://www.focus-news.net/news/2019/01/10/2610789/montana.html", "text": "Възстановено е движението по път I-1 Монтана - Видин в участъка Винище - Смоляновци. Това съобщиха от пресцентъра на  Агенция \"Пътна инфраструктура\" (АПИ).", "date": "2019.01.10", "title": "Монтана: Възстановено е движението по път I-1 Монтана - Видин в участъка Винище - Смоляновци"}
{"url": "http://www.focus-news.net/news/2019/01/10/2610791/diyana-hristova-dkt-vasil-drumev-rabotim-v-posoka-razshiryavane-na-obhvata-na-teatralniya-festival-nova-balgarska-drama.html", "text": "Работим в посока разширяване на обхвата на Театралния фестивал „Нова българска драма”. Това каза по време на пресконференция Дияна Христова, заместник- директор на ДКТ „Васил Друмев“ и председател на УС на сдружение „Нова българска драма“, предаде репортер на  Радио „Фокус“- Шумен . Поредното издание на фестивала, който вместо Международен фестивал „Друмеви празници, Нова българска драма“, вече ще се нарича Театрален фестивал „Нова българска драма“, ще се проведе от 11 до 16 май. Тази година се разширява  диапазонът в направление „Преглед на спектакли“ като се включват куклени постановки за възрастни. От досегашните награди отпада тази за чуждестранен спектакъл, като трупите от чужбина ще бъдат отличавани със специален плакет или диплом за тяхното участие. Учредена е нова награда – на публиката. \r\nСелекционерите и тази година ще бъдат двама - един за направление „Преглед на спектакли“ и един за направление „Авторски прочит“. Подборът на представленията ще направи Илко Ганев, а този на текстовете в направление „авторски прочит“ – Катерина Георгиева. „Очакваме любопитен и интересен афиш на Театралния фестивал „Нова българска драма”, заяви Дияна Христова. \r\nИвелина ИВАНОВА", "date": "2019.01.10", "title": "Дияна Христова, ДКТ „Васил Друмев“: Работим в посока разширяване на обхвата на Театралния фестивал „Нова българска драма”"}
{"url": "http://www.focus-news.net/news/2019/01/10/2610786/zam-kmetat-na-buras-loris-manuelyan-izgrazhdaneto-na-meditsinski-fakultet-kam-universitet-prof-d-r-asen-zlatarov-e-pochti-kam-kraya-si.html", "text": "Изграждането на Медицински факултет към Университет „Проф. д-р Асен Златаров“ е почти към края си. Това каза по време на общественото обсъждане на Бюджет 2019 зам.-кметът по здравеопазване, социални дейности и спорт предаде репортер на  Радио „Фокус“ – Бургас . По думите му се очаква от следващата година да има студенти по медицина в Бургас. „Тази година в здравеопазването сме заложили един „мега проект“, който ще започне през настоящата, но вероятно ще завърши през следващата или по-следващата година. Очаква се общо проектът да възлезе на над 15 милиона лева. Първата част представлява изграждането на постройка за „ПЕТ скенер“, както и изграждане на т.нар. „брахитерапия“. Изграждайки тези звена, ние ще имаме вече всичко необходимо за диагностика и лечение на онкоболните.  Втората част от проекта е изграждането на нова онкологична болница“, обясни Мануелян и добави, че общината ще продължава да подпомага и спортната медицина в града. „Ще провеждаме и редица кампании, които имат отношение към развитието на децата – в училищното здравеопазване ще се следи за затлъстяване, гръбначни изкривявания и рисковите от различни инфекциозни заболявания“, добави Мануелян. По думите му по отношение на социалните дейности през тази година общината предстои да открие пет нови социални услуги по ОП „Развитие на човешките услуги“. „В рамките на този проект ще започнат да функционират два дневни центъра за деца и младежи с увреждания, преходно и наблюдавано жилище за деца и младежи, както и център за обществена подкрепа на деца и семейства“, каза още зам.-кметът. По думите му през тази година се очаква да бъде изцяло обновено и оборудването на Центърът за рехабилитация в града. „Спортните дейности винаги са били приоритет за Община Бургас. През тази година основната част от средствата, които тя ще отдели са за детско-юношеските спортни школи – около 600 000 лв. Освен това, ще бъдат отделени средства и за разкриване на спортен комплекс в ж.к. „Меден Рудник“, отбеляза Мануелян. Сред по-важните събития, които предстоят в спортния календар на общината, той посочи Международния турнир по плуване „Комен къп“, Европейско първенство по водна топка за юноши и други. \r\nМария ПОПЧЕВА", "date": "2019.01.10", "title": "Зам.-кметът на Бурас Лорис Мануелян: Изграждането на Медицински факултет към Университет „Проф. д-р Асен Златаров“ е почти към края си"}
{"url": "http://www.focus-news.net/news/2019/01/10/2610792/varna-125-mln-leva-proektobyudzhetat-na-obshtina-dalgopol-za-2019-godina.html", "text": "12.5 млн. лева проектобюджетът на Община Дългопол за 2019 година. Това каза за  Радио „Фокус“ – Варна  кметът на Община Дългопол Георги Георгиев. „Общата рамка на изготвеният проект на бюджета за 2019 година е 12 582 482 лева. При съпоставимост с първоначалния бюджет за 2018 година увеличението на разчетите e с 2 541 875 лева“, посочи Георги Георгиев. Като съпоставима база при разработването и представянето на проектобюджета по приходната и разходната част е използван първоначалният бюджет за 2018 година. Направена е съпоставка и с данните по отчет към 30 ноември 2018 година и са предвидени натрупаните задължения, както и всички поети ангажименти по договори, които ще се разплатят през настоящата година, се посочва в Доклад към проекта за бюджет на Община Дългопол за 2019 година, подготвен от кмета Георги Георгиев. Приходната част на бюджета за финансиране на делегираните от държавата дейности е 7 089 918 лева, включваща обща субсидия в размер на 6 742 065 лева, като завишението е с около 18%. Размерът на общата субсидия за общината се определя като сума на всички разходи за делегираните държавни дейности, определени по стандарти. Очакваният преходен остатък от 2018 година за делегираните държавни дейности е в размер на 143 928 лева, заложено е и друго финансиране в размер на 203 925 лева. \r\nПублично обсъждане на проекта на бюджета на Община Дългопол ще се проведе от 17.00 часа в заседателната зала на Общински съвет – Дългопол. Проектът на бюджета е публикуван на интернет страницата на общината и е на разположение в Центъра за услуги и информация на гражданите. \r\nМарияна ВАЛЕНТИНОВА", "date": "2019.01.10", "title": "Варна: 12.5 млн. лева проектобюджетът на Община Дългопол за 2019 година"}
{"url": "http://www.focus-news.net/news/2019/01/10/2610370/predstoyashti-sabitiya-v-stranata-za-10-yanuari-agentsiya-fokus.html", "text": "*** \r\nОт 09.30 часа в Националния пресклуб на БТА ще се проведе дискусия на тема „Как бизнесът подкрепя българското висше образование?”, организирана от Фондация „Подкрепа за образование”. \r\n*** \r\nОт 10.00 часа 13 състав на Специализирания наказателен съд ще гледа делото срещу Румяна Ж. за престъпление по служба – чл. 283 НК.  \r\n*** \r\nОт 10.30 часа 18-и състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група.  \r\n*** \r\nОт 11.00 часа в зала 610 в сградата на Централно управление на НАП ще се проведе пресконференция във връзка с началото на данъчната кампания. \r\n*** \r\nОт 11.00 часа 10-и състав на Специализирания наказателен съд ще гледа делото срещу Бенито И., Иван И., Емил И., Валентин А. и Цветан Б. за организиране и ръководене на организирана престъпна група.  \r\n*** \r\nОт 11.00 часа в Логистичен център на cargo-partner, Австрийското търговско представителство ще представи резултатите от официално проучване сред австрийските компании за развитието на инвестиционния климат в България.  \r\n*** \r\nОт 12.00 часа 3 състав на Специализирания наказателен съд ще гледа делото срещу Петър М. за участие в организирана престъпна група.  \r\n*** \r\nОт 13.00 часа изпълнителният директор на ЦГМ ще представи дейностите по доизграждане на подземен паркинг на Метростанция „Стадион Васил Левски“. \r\n*** \r\nОт 13.00 часа, пред сградата на Представителството на Европейската комисия, Политическа партия „МИР” организира мирен протест срещу новите текстове в пакет „Мобилност 1“ и в подкрепа на исканията на българските превозвачи.  \r\n*** \r\nОт 14.00 часа в Националния пресклуб на БТА, Сдружение „Спинална мускулна атрофия“ ще обяви публична кампания „Министър Ананиев, спите ли добре?!“, която е „срещу бездушието и оставянето на произвола от страна на МЗ и НЗОК на деца, болни от смъртоносна болест“. \r\n*** \r\nОт 13.00 часа в зала „Скаптопара“ Димитър Кузманов ще играе тенис с деца. В залата ще бъдат изградени мини кортове, а изпратилият най-силната си година тенисист ще играе срещу всички желаещи по време на специалната среща, чиито домакин ще бъде Община Благоевград.  \r\n*** \r\nОт 17.00 часа в зала № 5 на Общината ще се проведе публично обсъждане на проекта за бюджет и инвестиционна програма за 2019 година.   \r\n*** \r\nОт 18.00 часа изложбата „Януари“ на Дружество на художниците – Бургас ще бъде открита официално в галерията на ул. „Александровска“ 22. \r\n*** \r\nОт 18.30 часа в КЦ „Морско казино“ ще бъде представен българският филм „Пощальонът“. \r\n*** \r\nОт 12.00 часа в ритуална зала на гробищния парк ще се състои поклонението пред тленните останки на бившия директор на Музикално-драматичен театър (МДТ) „Константин Кисимов“ Сава Димитров.   \r\n*** \r\nОт 12.00 часа в Регионалния пресклуб ще състои пресконференция на организацията „Приятели на животните“.  \r\n*** \r\nОт 17.00 часа в заседателната зала на Общински съвет Дългопол ще се състои публично обсъждане на бюджета за 2019 г. \r\n*** \r\nОт 10.00 часа в заседателна зала на Общината ще се проведе обществено обсъждане на резултатите от извършена инвентаризация на горски територии. \r\n*** \r\nОт 17.30 часа в залата на Възрожденското училище ще  бъде представена новата книга на Георги Тошев, \"Години любов\", посветена на 80 години от рождението на Невена Коканова.   \r\n*** \r\nОт 19.00 часа в голямата зала на Драматично-куклен театър „К. Величков“  ще се играе комедията „Когато котката я няма“.   \r\n*** \r\nОт 13.30 часа в УМБАЛ „Света Марина“ ще се проведе среща-разговор с пионерите в роботизираната гинекологична хирургия чл.-кор. проф. Григор Горчев и проф. Славчо Томов. \r\n*** \r\nОт 09.00 часа в зала 2 на Окръжния съд ще се проведе заседание по делото срещу Стефан М. и Петър А., обвинени в кражба и притежание на огнестрелно оръжие.  \r\n*** \r\nОт 09.30 часа в зала 1 на Апелативния съд ще се проведе заседание по делото, с което Окръжна прокуратура - Стара Загора протестира присъда спрямо трима души, които Старозагорският окръжен съд е признал за виновни в извършване на  убийство и опит за убийство. Недоволни от наказанията са и всички осъдени. \r\n*** \r\nОт 13.30 часа в зала 5 на Окръжния съд ще се проведе заседание по делото срещу Ваня У., обвинена че при управление на моторно превозно средство по непредпазливост е причинила смъртта на 75-годишен мъж. \r\n*** \r\nОт 19.00 часа в Регионален природонаучен музей ще се състои презентация „Пещерите на Коста Рика и техните обитатели“.  \r\n*** \r\nОт 19.30 часа в Limacon Event Center ще се проведе първият публичен дебат на номинираните за вътрешните избори за определяне на кандидатите на „Да, България!“ за евродепутати в единната листа на Демократична България за изборите за Европейски парламент през 2019 г.  \r\nПреди дебата, от 15.00 часа, номинираните кандидати ще се срещат хора в центъра на града, като ще бъдат поставени специално за целта изградени маси на ул. Княз Александър Батенберг (Главната).  \r\n***  \r\nОт 17.00 часа в ХГ Николай Павлович” ще бъде открита изложба на карикатуриста Йовчо Савов. Започват Алековите дни.  \r\n*** \r\nОт 11.30 часа в залите на Регионален исторически музей „Стою Шишков“ – Смолян ще бъде открита изложбата „По шевиците ще ги познаете…“.  \r\n*** \r\nОт 19.00 часа в Драматичен театър ще се състои премиера на „Прелестите на изневярата“ от Валентин Красногоров. \r\n*** \r\nОт 10.00 часа в сградата на ВиК ще се проведе Общо събрание на съдружниците.  \r\n*** \r\nОт 12.00 часа в зала „Тича“ на хотел „Шумен“ омбудсманът Мая Манолова и общественият посредник на Община Шумен Иван Капралов организират обществена дискусия на тема: „Право на заплащане на качествена ВиК услуга“. \r\n*** \r\nОт 14.00 часа в заседателна зала на ДКТ „В. Друмев“ ще се проведе пресконференция на която ще бъде отчетена 2018 година и ще бъдат представени творческите планове за 2019 г., както и  театралният фестивал „Нова българска драма“.", "date": "2019.01.10", "title": "Предстоящи събития в страната за 10 януари (Агенция „Фокус“)"}
{"url": "http://www.focus-news.net/news/2019/01/10/2610371/pregled-na-osnovnite-temi-v-svetovniya-pechat-agentsiya-fokus.html", "text": "Положението на кюрдите в сирийския конфликт и сложните преговори между САЩ и Турция и между кюрдите и сирийското правителство, непримиримото политическо противопоставяне между президентът на САЩ Доналд Тръмп и демократите и перспективите за нова среща на върха между САЩ и Северна Корея са сред основните теми в световния печат.  \r\n***  Съветникът по национална сигурност на Белия Дом Джон Болтън пътува до Турция тази седмица, за да говори с турските власти да работят заедно по плана на американския президент Доналд Тръмп за изтегляне на военнослужещите от САЩ от Сирия, пише  американското издание The Washington Post  в материал, представен без редакторска намеса. \r\nВместо това той бе нахокан. \r\nПрезидентът на Турция Реджеп Таийп Ердоган, който отказа да се срещне с Болтън, го гълча на живо по телевизията във вторник и описа като „сериозна грешка“ коментарите му, с които постави нови условия за американския план за изтегляне, според които Анкара трябва да защити американските кюрдски съюзници. Турция смята кюрдските въоръжени формирования за терористи и обещава да ги нападне веднага, щом американците се изтеглят. \r\nЯростната реакция на Анкара е най-новият проблем около проблемното усилия на Белия Дом да извади 2000 американски войници от Сирия – изтегляне, което Тръмп обяви внезапно миналия месец, без да има подробен план за осъществяването му. \r\nБолтън и държавният секретар Майк Помпео обикалят Близкия Изток, опитвайки се да обяснят мярката и да осигурят подкрепа за нея. Но усилията на администрацията да получат поддръжка вместо това предизвикаха съмнения в плана, изложиха на показ вътрешните разногласия и объркаха американските партньори. \r\nВ понеделник в Ерусалим, Болтън изброи „целите“ преди изтеглянето – включително окончателното разгромяване на „Ислямска държава“ (ИД) и осигуряването на защита за сирийските кюрди – което отива далеч отвъд простото твърдение на президента на САЩ, че американските военнослужещи се прибират от Сирия. \r\n„Посланието, което Болтън изпрати от Израел е неприемливо. Ние не можем да го преглътнем“, заяви Ердоган в рамките на речта си пред депутати от неговата партия. Той намекна също, че може да пренебрегне искането на администрацията на Тръмп за отлагане на турската военна операция срещу съюзните на САЩ сирийски кюрди. „Много скоро, ние ще предприемем действия за неутрализирането на терористичните организации в Сирия“, заяви турският лидер. \r\nАдминистрацията бе отблъсната по подобен начин и на други места във вторник, тъй като американските съюзници прокарваха собствените си приоритети. В Йордания външният министър Айман Сафади посрещна Помпео с благи думи и усмивка, но подчертаваше исканията си САЩ да координират изтеглянето на военнослужещите си от Сирия с регионалните съюзници. Министърът, също така, отхвърли искането на Израел Вашингтон да признае суверенитета на Тел Авив над Голанските възвишения. \r\nСафади подчерта също позицията на Йордания и други американски съюзници в арабския свят, че предстоящото предложение на САЩ за мир между Израел и Палестина трябва да признава държавата на последните и Източен Ерусалим за тяхна столица. \r\nМеждувременно във Вашингтон специалният пратеник на администрацията, натоварен със създаването на американски военен съюз с държави от Персийския залив, подаде оставка вчера. Антъни Зини, който бе назначен на тази длъжност миналата година, заяви, че не е постигнат напредък в разрешаването на ожесточения спор, който разделя страните от Персийския залив, което подкопава перспективите за пакта за сигурността. \r\nПенсиониран генерал на морската пехота и бивш ръководител на американското централно командване, Зини е последният старши ветеран, който напуска администрацията, след оставката на пенсионирания генерал от морската пехота Джим Матис като министър на отбраната и оттеглянето на пенсиониран армейски генерал Джон Кели като началник на администрацията на Белия Дом. \r\nНай-голямо внимание обаче се отделя на Турция и все по-обърканото обяснение на администрацията за намеренията й в Сирия. \r\nАарън Щайн, директор за Близкия Изток на Foreign Policy, заяви, че напрежението около сирийската политика на Вашингтон до голяма степен е резултат от това, че персоналът на Тръмп пренебрегва „желанията на президента“. \r\n„Каквото и да си мислите за Доналд Тръмп, той беше много, много ясен, че иска да се изтегли от Сирия. Вместо да се вслушат в това, бюрокрацията по националната сигурност изготвя план, който е разчетен на вечното присъствие на САЩ там. Всички се опитват да интерпретират посланието на президента“. В резултат от това, колебанията на САЩ около Сирия, които обикновено биха се случили не пред очите на обществото, „буквално се виждат от целия свят“, заяви Щайн. Коментирайки твърденията на медиите, че Ердоган е унижил Болтън, като е отказал да се срещне с него, говорителят на американския Съвет за национална сигурност Гарет Маркиз заяви, че посолството на САЩ в Анкара е поискало среща с Ердоган, но тя не е била потвърдена заради други задължения на държавния глава. \r\nМаркиз заяви, че Болтън е имал „продуктивна дискусия“ с говорителя на турския президент Ибрахим Калън по време на срещата, продължила повече от два часа. \r\nВ хода на беседата, Болтън е казал на Калън, че статията на Ердоган, публикувана във вторник от New York Times, е неточна и обидна, твърди източник, който разполага с информацията от официално лице, присъствало на срещата от американска страна. В материала си турският президент казва, че Тръмп е „взел правилното решение“ да обяви изтеглянето от Сирия, но се стреми да постави неразумни ограничения на Турция, която може да заеме мястото на САЩ. \r\nБолтън е представил на Калин документ, в който се потвърждава намерението на Тръмп да изтегли американските сили, но също така се настоява за защита на кюрдските бойци, каза неназованият източник относно закритата дипломатическа сесия. \r\nСпоред позицията на САЩ, американските войници и техните съюзници в Сирия ще продължат борбата срещу остатъците от ИД по време на периода на „организираното“ изтегляне. Въпреки че са дадени заповеди на американските военни да започнат подготовка за изтегляне, силите ще извършват операции срещу джихадистката група до напускането им. За да се предотврати възраждането на ИД, Съединените щати ще запазят неопределени възможности на място за текущи операции. \r\nЗаповедта за изтеглянето не включва незабавно заминаване от Сирия на отделния американски гарнизон в Ат Танф, Югоизточна Сирия. Администрацията заяви, че оставащите няколкостотин военнослужещи на САЩ и коалицията осигуряват буфер срещу евентуална експанзия на иранските сили и техните проксита, които подпомагат правителството на сирийския президент Башар Асад. \r\nДелегацията на Болтън, в която участва Джоузеф Дънфорд, председател на началник щабовете на американската армия, Джеймс Джефри, специален пратеник на Белия Дом за Сирия и за коалицията срещу ИД – подчерта, че Вашингтон търси решение чрез преговори на опасенията на Турция и ще сътрудничи с Анкара за освобождаването на въздушното пространство над Североизточна Сирия. \r\nПо време на дискусиите Болтън подчерта, че САЩ се противопоставят на всяко турско малтретиране на „Сирийските демократични сили“, които се сражават заедно със САЩ срещу ИД. Но Калън не се отказа от настояването на Турция, че по-голямата част от тези бойци, които са членове на сирийските кюрдски „Отряди за народна самоотбрана“, или YPG, са съюзници на кюрдските сепаратисти в Турция. Той каза, че в Сирия няма да се предприемат никакви офанзивни действия, докато американските сили са там, но Турция е изцяло в правото си да атакува кюрдските \"терористи\". \r\nБолтън и Помпео настояват всички бойци на СДС, за които се смята, че са 60 хиляди, да останат невредими. Но това не е поставено като формално условие за изтеглянето, твърди източник, запознат със ситуацията. Той твърди, че „определено ще има битка“ между Турция и кюрдските формирования, щом американците напуснат Сирия. \r\nЕдна възможност е кюрдските сили да се фрагментират, докато се съпротивляват на турската атака. Друга възможност е, че кюрдите да прехвърлят своята лоялност към Асад и неговите руски и ирански поддръжници. \r\nВ Йордания във вторник Помпео каза, че заминаването на американските войски няма да засегне приоритетите на САЩ в региона, особено целта да се спре иранската експанзия в Сирия. Повтаряйки забележките, които той направи преди това в интервютата с медиите, Помпео каза, че засиленият, но неопределен, \"дипломатически и търговски\" натиск ще постигне тази цел. Преди обявяването на оттеглянето на Тръмп, Помпео и Болтън казаха, че американските войски ще останат за неопределено време в Сирия, докато войските, командвани от Иран и техните проксита, не изчезнат. \r\nДържавният секретар заяви, че оглавяваната от САЩ коалиция в региона „е толкова ефективна днес, колкото беше вчера и силно се надявам, че ще продължи да бъде ефективна, и дори по-ефективна, утре. Тук не става въпрос само за конкретна тактика.... Решението на президента за изтегляне на нашите хора от Сирия не влияе по никакъв начин на нашия капацитет да постигаме резултати“ и на продължаващата борба с Иран и ИД, заяви той. \r\nТръмп подчерта, че страните от региона трябва да допринесат по съществено финансово и военно за постигането на общите цели, тема, която Помпео има намерение да засегне на предстоящите си визити в Саудитска Арабия, Обединените арабски емирствва, Бахрейн, Кувейт, Катар и Египет. \r\n***  Преговорите за бъдещето на Сирия между правителството на сирийския президент Башар Асад и кюрдските формирования набират моментум през последните дни, след като САЩ обявиха, че изтеглят военните си от североизточните райони на страната, пише  електронното издание на турския ежедневник Yeni Safak . \r\nДелегация от Дамаск, оглавявана от началника на разузнаването на Сирия Али Мамлюк е пристигнала в Рака в неделя и се е срещнала с високопоставените сирийски кюрди Илхам Ахмад, Елдер Халил и Сипан Хамо, твърди изданието. \r\nПо време на преговорите, които се водят с посредничеството на високопоставен руски военен, както пише вестникът, двете страни са обсъдили предаването на контрола върху контролираната от кюрдите североизточна част на Сирия, на правителствените сили. \r\nМамлюк е посочил, че Дамаск е готов да разположи силите си в региона, простиращ се от Манбидж до границата с Турция при Джарабулус. Според информацията на „Йени Шафак“, някои от исканията на сирийското правителство са сирийските формирования да предадат оръжията си на правителствените сили и всички годни за военна служба да се запишат в сирийската армия. \r\nВ замяна на горепосоченото, Дамаск е предложил висши административни позиции на лидерите на кюрдите след предаването. \r\nДелегацията на Асад, пише изданието, е обещала също да започне да изпраща военни части в районите на Айн ал Араб, Айн иса и Рас ал Айн, в случай, че терористите от ПКК се съгласят да приемат условията на правителството. \r\nСпоред информацията на „Йени Шафак“, сред условията, които кюрдите са поставили на срещата, е признаването на „автономен регион“, базиран в Камишли, и право на гражданство на кюрди от Иран, Ирак и Турция. Освен това те са поискали да запазят контрола си върху сирийските резерви от природен газ и нефт в провинция Хасака. \r\nПо време на продължилата осем часа среща, Мамлюк е гарантирал определени придобивки за кюрдите в новата Конституция на Сирия, ако те се съгласят на условията на Дамаск. \r\nОтново по информация на вестника. Русия е обещала, че ще успее да убеди Турция да предаде регионите, контролирани от „Свободната сирийска армия“ на правителството. \r\n*** Президентът Тръмп предупреди в сряда, че е запазил възможността да обяви извънредно положение , за да изгради стена по границата си без одобрение от Конгреса, пише авторитетното издание  The New York Times .  \r\nПрезидентът, говорейки  един ден след обръщението си към нацията, призна, че дори някои от поддръжниците му признават, че едва ли ще увеличи обществената подкрепа, ако отиде на среща на Капитолийския хълм, за да се опита да убеди  републиканците в Сената, че все още може да се стигне до съгласуване с демократите за сигурността по границите и да сложи край на частичното затваряне на федералното правителство. \r\nЗапитан дали все още обмисля обявяването на национално извънредно положение, извънредна мярка, която рядко се използва от президентите, без да има спешна заплаха за сигурността, Тръмп каза: „Мисля, че можем да сключим сделка, и ако не го направим, мога да отида по този път , Имам абсолютното право да обявя национално извънредно положение, ако искам. \" \r\n*** Визитата на Ким Чен-ун е сигнал за предстояща среща с Доналд Тръмп, пише корейското англоезично издание  Korea Herald . \r\nПоследното пътуване на севернокорейския лидер Ким Чен-ун в Китай, четвърто по рода си, вероятно е ход, целящ Ким да постигне споразумение с най-близкия съюзник на Пхенян преди провеждането на втората среща на върха между САЩ и Северна Корея. \r\nТъй като Северна Корея до голяма степен разчита на по-големия си съсед за икономическа и дипломатическа подкрепа, експертите твърдят, че пътуването в понеделник също се разглежда като стратегия за Пхенян да повиши преговорната си сила в преговорите със САЩ. \r\nСеул приветства пътуването на Ким в Пекин и изрази надежда, че преговорите между двете страни ще окажат положително влияние върху преговорите по денуклеаризация на Корейския полуостров. \r\nПървото официално пътуване на севернокорейския лидер в Китай е през март 2018 г., преди първата среща на върха между президента на Южна Корея и севернокорейския лидер през април и срещата на върха Доналд Тръмп – Ким Чен-ун през юни. Следващите две пътувания на Ким до Китай бяха малко преди и след срещата на високо равнище между САЩ и Северна Корея. \r\n\"Въз основа на прецедента, срещата на Ким със Си Дзинпин показва, че срещата на върха на Северна Корея със САЩ е неизбежна\", каза Ко Мюн-хюн, изследовател в Института за политически изследвания. \r\n„Но като се има предвид частичното спиране на дейността на правителството и продължаващите вътрешно-политически проблеми в САЩ, няма да е лесно скоро да се проведе среща на върха. Така че посещението на Ким изглежда идва малко по-рано, но може и да е било планирано предварително“ - добави Ко.", "date": "2019.01.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/01/10/2610787/kathimerini-gratskata-politsiya-upotrebi-salzotvoren-gaz-sreshtu-protestirashti-sreshtu-angela-merkel.html", "text": "Гръцката полиция употреби сълзотворен газ срещу малка група леви активисти, протестиращи срещу визитата на канцлера на ФРГ Ангела Меркел в страната, съобщава електронното издание на водещия атински ежедневник  Kathimerini . \r\nПренебрегвайки забраната за демонстрации в центъра на Атина по време на двудневното посещение на Меркел в страната, няколко десетки протестиращи се отделиха от шествие с участието на около 400 души, и успяха да пробият полицейския кордон.  \r\nНе се съобщава за арести или пострадали.  \r\nОколо 2000 полицейски служители, хеликоптер и безпилотни летателни апарати са задействани за посещението на Меркел, което приключва в петък следобед. Улиците и метростанциите са затворени от съображения за сигурност. \r\nМеркел е обвинявана от мнозина в Гърция за строгите икономии, които страната преживя през по-голямата част от миналото десетилетие, което доведе до рязка и продължителна рецесия и последващ спад на жизнения стандарт. \r\nГермания беше най-големият донор за трите международни спасителни пакета, които Гърция получи в периода 2010-2018 г. за справяне с финансова криза, която едва не я извади от еврозоната. Като част от тези спасителни планове, гръцките правителства трябваше да увеличат данъците, да намалят пенсиите и заплатите.  Тереза Герова", "date": "2019.01.10", "title": "Kathimerini: Гръцката полиция употреби сълзотворен газ срещу протестиращи срещу Ангела Меркел"}
{"url": "http://www.focus-news.net/news/2019/01/10/2610373/vzglyad-yaponskite-vlasti-imitirat-zhelanie-da-si-varnat-kurilskite-ostrovi.html", "text": "Японските власти имитират желание да си върнат Курилските острови, пише руският вестни  “Взгляд“ . \r\nШиндзо Абе създава впечатление на човек, който иска да влезе в историята на Япония като премиер, който върна \"окупираните северни територии\" на страната. Мирният договор в този случай е вторичен: Русия и Япония успешно развиват отношенията си и без този документ. \r\nВъпреки това, Русия многократно е заявявала, че в случай на подписване на този договор е готова да прехвърли на Япония два от четирите географски обекта, заявени от Токио (в съответствие с московската декларация от 1956 г., това е групата на островите Хабомай и остров Шикотан). Въпреки това, японците не са били готови за такъв компромис, изисквайки всичко наведнъж. Москва възприема зле езика на ултиматумите, така че преговорите отново и отново стигаха до задънена улица и се връщаха към изходната точка. \r\nМиналата година Владимир Путин предложи на Шиндзо Абе да промени парадигмата и да подпише мирен договор, без да обуславя териториалните си въпроси, но японският премиер не беше готов за това. Трудно е да бъде обвинен - за всеки японски държавен управител това би било политическо самоубийство. \r\nВ същото време по-нататъшното поведение на Абе се описва най-добре с фразата „имитация на бурната дейност”: той редовно прави изявления, които не приближават хипотетичното прехвърляне на островите, а напротив, правят подобна перспектива още по-фантастична. \r\nТук трябва да се отбележи, че Русия, както в предсъветската, така и в съветската, и в постсъветската епоха, не е максимално  „упорита“ в териториалния проблем, както и огромното мнозинство от други страни по света. \r\nВ мирно време съдбата на определени територии се определя от взаимноизгодни преговори. Ключова дума е \"взаимоизгодни\". \r\nАко на някого прехвърлянето на територии изглежда нерентабилно, дипломатите замлъкват,. \r\nПоследният териториален спор, уреден мирно, е демаркацията на руско-китайската граница през 2005 г., по време на която Пекин придоби контрол от 337 квадратни километра от островите в Амур. Ползите за Русия са очевидни: окончателното премахване на въпроса за териториалните претенции и получаването на възможности за ускорено развитие на граничните райони. \r\nОтново и отново се появяват странни твърдения, че Токио няма да изисква материална компенсация за \"използването\" на островите (!) и че настоящите жители на островите няма да бъдат  депортирани оттам … \r\nВ същото време основният въпрос на Русия е дали няма да възникне американската военна база на прехвърлените острови, която да контролира корабоплаването в региона, няма пряк отговор. Американците казват, че не планират да строят нищо на Курилските острови, но те не гарантират нищо за бъдещето. \r\nОт своя страна японците се опитват да убедят Вашингтон, че техният мирен договор с Русия ще помогне да се \"сдържа Китай\", но този аргумент също изглежда далеч от реалността. Ако САЩ наистина искаха да „ограничат Китай” с помощта на Русия, те щяха да се държат по различен начин с Москва и нямаше да прибегнат до посредничеството на Япония. \r\nГражданите на Русия, въпреки всички икономически проблеми, са най-вече убедени патриоти. Да бъдат убедени  да изоставят островите, дори 99% от населението никога да не е било на тях и никога да не бъде, ще бъдат проблематично, ако изобщо е възможно. \r\nВъзможно е Япония да разбира това. Затова всички изявления на японското ръководство по въпроса за Курилите са насочени изключително към избирателите. Като „направихме всичко, което можехме, никой друг не може да го направи“.  Юлиян Марков", "date": "2019.01.10", "title": "„Взгляд“: Японските власти имитират желание да си върнат Курилските острови"}
{"url": "http://www.focus-news.net/news/2019/01/10/2610372/sport-pari-sen-zhermen-otpadna-ot-turnira-za-kupata-na-ligata-vav-frantsiya.html", "text": "Футбол: Пари Сен Жермен отпадна от турнира за Купата на Лигата във Франция след като загуби като домакин от отбора на Гингам с 1:2. Неймар откри за домакините в 63-ата минута, но Н‘Гбакото в 81-ата минута и Тюрам от дузпа в добавеното време оформиха крайния резултат и изхвърлиха шампиона от турнира. В другите мачове Бордо отстрани Льо Авър с резултат 1:0, а Монако победи Рен след изпълнение на по 11 дузпи, като мачът завърши 1:1 в редовното време.", "date": "2019.01.10", "title": "Спорт: Пари Сен Жермен отпадна от турнира за Купата на Лигата във Франция"}
{"url": "http://www.focus-news.net/news/2019/01/10/2610374/sport-real-madrid-pobedi-leganes-s-30-v-parvi-osminafinal-za-kupata-na-kralya-v-ispaniya.html", "text": "Футбол: Реал Мадрид победи Леганес с 3:0 в първи осминафинал за Купата на Краля в Испания. Головете отбелязаха Серхио Рамос от дузпа в 44-ата минута, Лукас в 68-ата минута и Винисиус Жуниор в 77-ата минута. Вторият мач ще се изиграе на 16 януари. Изиграха се още три мача от осминафиналите на същия турнир: \r\nЖирона – Атлетико Мадрид  1:1 \r\nВиляреал – Еспаньол  2:2 \r\nХетафе – Валядолид  1:0", "date": "2019.01.10", "title": "Спорт: Реал Мадрид победи Леганес с 3:0 в първи осминафинал за Купата на краля в Испания"}
{"url": "http://www.focus-news.net/news/2019/01/10/2610781/washington-examiner-donald-tramp-e-na-poseshtenie-na-granitsata-s-meksiko.html", "text": "Държавният глава на САЩ Доналд Тръмп е на посещение на границата с Мексико на фона на настояването му пред Конгреса да отпусне 5,7 млрд. долара за играждане на стена – искане, което демократите не удовлетвориха и в резулат се стигна до частична блоката на работата на правителството, отбелязва американското издание  Washington Examiner . Финансирането за няколко федерални агенции изтече на 22 декември и оттогава насам те преустановиха работа.  \r\nВ сряда, по време на това, което и двете страни описаха като спорно заседание за договаряне на споразумение за повторно стартиране на работата на правителството, Тръмп излезе от срещата на Белия дом с председателя на Камарата на представителите Нанси Пелоси и лидера на демократите в Сената Чък Шумър, след като те отказаха да се съгласят да финансират гранична стена. \r\nВъв вторник Тръмп направи обръщение от Овалния кабинет с явна цел да убеди законодателите да финансират стената. „Колко повече американска кръв трябва да пролеем преди Конгресът да свърши работата си?\", попита президентът по време на речта си. „На онези, които отказват да правят компромис в името на сигурността на границите, бих им казал - представете си, че това е вашето дете, вашият съпруг или жена, чийто живот е бил толкова жестоко разбит“. \r\nОколо 800 000 федерални служители ще пропуснат заплата в петък, ако Тръмп и лидерите на демократите не разрешат спора за бюджета.  \r\nТръмп заплаши, че ще продължи борбата  „месеци или дори години“, ако не получи средства от стената. Той не е изключил възможността за обявяване на извънредно положение на южната граница, което ще му позволи да заобиколи Конгреса в решението за изграждане на стената по границата с Мексико. Тереза Герова", "date": "2019.01.10", "title": "Washington Examiner: Доналд Тръмп е на посещение на границата с Мексико"}
{"url": "http://www.focus-news.net/news/2019/01/10/2610377/moskovskiy-komsomolets-ukrainskiyat-prezident-e-poiskal-obyasneniya-ot-rusiya-za-razpolaganeto-na-raketi-s-400-v-krim.html", "text": "Украинският президент Петро Порошенко е поискал обяснения от Русия за разполагането на ракети С-400 в Крим, пише руският вестник  “Московский Комсомолец“ . \r\nПрезидентът на Украйна Петро Порошенко поиска от руските власти да обяснят появата на зенитните ракетни системи С-400 в Крим. Комплексите са разположени на полуострова в Керч и Феодосия. \r\nПорошенко нарича ситуацията с появата на С-400 в Крим \"неприемлива\". В изявление президентът на Украйна заяви, че Киев няма да позволи \"милитаризиране на Черно море\". \r\n\"И в тази ситуация, ние трябва да бъдем готови да отговорим,\" - се казва в изявлението, публикувано на интернет страницата на Порошенко. \r\nВ същото изявление се казва, че Киев няма да позволи на Кремъл да реши как Украйна \"да използва Азовско море и Керченския проток\". Според него самата мисъл за това му е „неприятна“. \r\nМосква потвърди през декември миналата година, че системите С-400 са на „бойно дежурство“ в Крим, припомня вестникът.  Юлиян Марков", "date": "2019.01.10", "title": "„Московский Комсомолец“ : Украинският президент е поискал обяснения от Русия за разполагането на ракети С-400 в Крим"}
{"url": "http://www.focus-news.net/news/2019/01/10/2610376/kommersanta-ruskoto-grazhdansko-samoletostroene-postrada-seriozno-ot-amerikanskite-sanktsii.html", "text": "Руското гражданско самолетостроене пострада сериозно от американките санкции, пише руският делови ежедневник  “Коммерсантъ“ . \r\nСанкциите на САЩ блокираха доставката на материали за композитното крило на самолета MS-21 от САЩ и Япония. Сега производителите се опитват да намерят възможност да произвеждат аналози в Русия, но това изисква дългосрочно развитие и сертифициране, което може да забави пускането на самолета в серийно производство от 2020 г. с няколко години. Друга възможност е композитите да бъдат заменени с метал, но в конструкторите не харесват този варианти твърдят, че ще разрешат проблема. Експертите са категорични, че отхвърлянето на „композитното крило” лишава проекта от значение. \r\nАмериканските санкции заплашиха създаването на композитно черно крило за настоящия ключов перспективен проект в руската индустрия за гражданска авиация. Редица компоненти за композитни материали, използвани за крилото и част от кила, са от САЩ и Япония, но напоследък под натиска на Вашингтон доставките спират. \r\nMS-21 трябваше да се превърне в първия средномагистрален самолет, създаден в постсъветска Русия, а удълженото композитно крило - едно от конкурентните му предимства. То увеличава ефективността на автомобила и увеличава ширината на салона в сравнение със западните конкуренти. Три прототипа MS-21-300 с \"американската\" нишка вече са готови, четвъртият самолет е на етап на сглобяване.  Юлиян Марков", "date": "2019.01.10", "title": "„Коммерсантъ“: Руското гражданско самолетостроене пострада сериозно от американските санкции"}
{"url": "http://www.focus-news.net/news/2019/01/10/2610783/afp-donald-tramp-otmeni-ofitsialno-uchastieto-si-vav-foruma-v-davos.html", "text": "Държавният глава на САЩ Доналд Тръмп отмени официално планираното си участие на международния икономически форум в Давос, като аргументира решението си с продължаващия спор за финансирането на граничната стена с Мексико, предава  AFP . \r\n„Уважително отменям много важното си пътуване до Давос, Швейцария, за Световния икономически форум\", обяви Тръмп в съобщение в социалната мрежа „Туитър“.  \r\nТръмп обвини „непреклонността\" на опозиционните демократи пред искането му за 5.7 млрд. долара за удължаване на граничната стена с Мексико за пропускането на участието в Давос. Като страничен ефект от спора 800 хил. федерални служители ще останат без заплата този месец. \r\nЕжегодният форум в Давос, на който Тръмп трябваше да участва, ще се проведе в периода 21-25 януари.  Тереза Герова", "date": "2019.01.10", "title": "AFP: Доналд Тръмп отмени официално участието си във форума в Давос"}
{"url": "http://www.focus-news.net/news/2019/01/10/2610380/pregled-na-osnovnite-temi-v-ruskiya-pechat-agentsiya-fokus.html", "text": "Японските претенции за Курилските острови, турско-американските отношения в светлината на конфликта в Сирия, проблемите в руското самолетостроене, произтичащи от американките санкции, както и отношението на Украйна към разполагане на руските зенитно-ракетни комплекси С-400 на Кримския полуостров са сред основните теми на руския печат.  \r\n*** Японските власти имитират желание да си върнат Курилските острови, пише руският вестни  “Взгляд“ . \r\nШиндзо Абе създава впечатление на човек, който иска да влезе в историята на Япония като премиер, който върна \"окупираните северни територии\" на страната. Мирният договор в този случай е вторичен: Русия и Япония успешно развиват отношенията си и без този документ. \r\nВъпреки това, Русия многократно е заявявала, че в случай на подписване на този договор е готова да прехвърли на Япония два от четирите географски обекта, заявени от Токио (в съответствие с московската декларация от 1956 г., това е групата на островите Хабомай и остров Шикотан). Въпреки това, японците не са били готови за такъв компромис, изисквайки всичко наведнъж. Москва възприема зле езика на ултиматумите, така че преговорите отново и отново стигаха до задънена улица и се връщаха към изходната точка. \r\nМиналата година Владимир Путин предложи на Шиндзо Абе да промени парадигмата и да подпише мирен договор, без да обуславя териториалните си въпроси, но японският премиер не беше готов за това. Трудно е да бъде обвинен - за всеки японски държавен управител това би било политическо самоубийство. \r\nВ същото време по-нататъшното поведение на Абе се описва най-добре с фразата „имитация на бурната дейност”: той редовно прави изявления, които не приближават хипотетичното прехвърляне на островите, а напротив, правят подобна перспектива още по-фантастична. \r\nТук трябва да се отбележи, че Русия, както в предсъветската, така и в съветската, и в постсъветската епоха, не е максимално  „упорита“ в териториалния проблем, както и огромното мнозинство от други страни по света. \r\nВ мирно време съдбата на определени територии се определя от взаимноизгодни преговори. Ключова дума е \"взаимоизгодни\". \r\nАко на някого прехвърлянето на територии изглежда нерентабилно, дипломатите замлъкват,. \r\nПоследният териториален спор, уреден мирно, е демаркацията на руско-китайската граница през 2005 г., по време на която Пекин придоби контрол от 337 квадратни километра от островите в Амур. Ползите за Русия са очевидни: окончателното премахване на въпроса за териториалните претенции и получаването на възможности за ускорено развитие на граничните райони. \r\nОтново и отново се появяват странни твърдения, че Токио няма да изисква материална компенсация за \"използването\" на островите (!) и че настоящите жители на островите няма да бъдат  депортирани оттам … \r\nВ същото време основният въпрос на Русия е дали няма да възникне американската военна база на прехвърлените острови, която да контролира корабоплаването в региона, няма пряк отговор. Американците казват, че не планират да строят нищо на Курилските острови, но те не гарантират нищо за бъдещето. \r\nОт своя страна японците се опитват да убедят Вашингтон, че техният мирен договор с Русия ще помогне да се \"сдържа Китай\", но този аргумент също изглежда далеч от реалността. Ако САЩ наистина искаха да „ограничат Китай” с помощта на Русия, те щяха да се държат по различен начин с Москва и нямаше да прибегнат до посредничеството на Япония. \r\nГражданите на Русия, въпреки всички икономически проблеми, са най-вече убедени патриоти. Да бъдат убедени  да изоставят островите, дори 99% от населението никога да не е било на тях и никога да не бъде, ще бъдат проблематично, ако изобщо е възможно. \r\nВъзможно е Япония да разбира това. Затова всички изявления на японското ръководство по въпроса за Курилите са насочени изключително към избирателите. Като „направихме всичко, което можехме, никой друг не може да го направи“. \r\n*** Турция претендира за американските бази в Сирия, пише руският вестник  „Независимая газета“ .  \r\nНесъгласуваните сигнали на САЩ за следващите им стъпки в североизточна Сирия предизвикват гняв от техните съюзници в НАТО. Посещението на американската делегация в Анкара не успокои  турското ръководство, което очевидно разбра, че Съединените щати прибързано са обявили оттеглянето на контингента си от Сирийската арабската република. Както следва от изявленията на турски официални представители, Анкара разчита на прехвърлянето на американските бази в североизточна Сирия на своите сили. \r\nПосещението на съветника  на президента на САЩ за националната сигурност Джон Болтън и председателя на комитета на началниците на щабовете на американските въоръжени сили генерал Джоузеф Дънфорд в Анкара не намалиха тревогата на турското ръководство за това кой ще остане в Североизточна Сирия. Плановете, обявени по-рано от президента на САЩ Доналд Тръмп за изтеглянето на американския контингент от Сирия, вероятно ще бъдат сериозно преразгледани. Във Вашингтон мислят не само за времето на \"изтеглянето\" от Сирия, но и за това дали е необходимо да оставят териториите, в които се намират американските съветници абсолютно незащитени. Според Болтън САЩ няма да напуснат Сирия, докато не получат гаранции за сигурността на верните си съюзници в борбата срещу \"Илямска държава\" - сирийските кюрди. \r\nОбвиненията за преследване на кюрдите предизвикаха вълна от възмущение в турското ръководство. Президентът Реджеп Тайип Ердоган заяви: „Изявленията, че Турция се бори с кюрдите в Сирия, са злонамерени клевети. Не можем да се съгласим с твърденията на Болтън. Тези, които разпространяват клевета, се опитват да играят върху настроенията на световната общност. ” Турците могат да бъдат разбрани: изявленията на Болтън показват, че Белият дом дълбоко обмисля дали да остави североизточната част на Сирия на произвола на съдбата. След спора с представителя на американската администрация, Ердоган просто отказа да се срещне с него в Анкара. Болтън трябваше да преговаря с прес-секретаря на турския лидер Ибрахим Калън. Ситуацията не беше коригирана дори от уверенията на Дънфорд в желанието на САЩ да защити Турция, което той даде на среща с турския национален министър на отбраната Хулуси Акар и началника на Генералния щаб на турската армия генерал Яшар Гюлер. \r\nВ Анкара, както изглежда, се надяваха Съединените щати да им оставят базите си в Сирия. \"Очакванията на Турция са, че всички оръжия (прехвърлени от САЩ на кюрдски сили – бел.авт) ще бъдат върнати, ние продължаваме да работим в тази посока. Очакваме също, че американските военни бази в Сирия ще бъдат затворени или прехвърлени под контрола на местните сили ”, каза Калън след среща с Болтън. Очевидно под \"местните сили\" Турция разбира сирийската опозиция, контролирана от Анкара. \"По време на разговорите ни с американците не бе обсъждано създаването на буферни зони\", добави говорителят на Ердоган. Съдбата на сирийския Манбидж, който рискува да стане цел на нова операция в Турция, също остава неясна. \r\n*** Руското гражданско самолетостроене пострада сериозно от американките санкции, пише руският делови ежедневник  “Коммерсантъ“ . \r\nСанкциите на САЩ блокираха доставката на материали за композитното крило на самолета MS-21 от САЩ и Япония. Сега производителите се опитват да намерят възможност да произвеждат аналози в Русия, но това изисква дългосрочно развитие и сертифициране, което може да забави пускането на самолета в серийно производство от 2020 г. с няколко години. Друга възможност е композитите да бъдат заменени с метал, но в конструкторите не харесват този варианти твърдят, че ще разрешат проблема. Експертите са категорични, че отхвърлянето на „композитното крило” лишава проекта от значение. \r\nАмериканските санкции заплашиха създаването на композитно черно крило за настоящия ключов перспективен проект в руската индустрия за гражданска авиация. Редица компоненти за композитни материали, използвани за крилото и част от кила, са от САЩ и Япония, но напоследък под натиска на Вашингтон доставките спират. \r\nMS-21 трябваше да се превърне в първия средномагистрален самолет, създаден в постсъветска Русия, а удълженото композитно крило - едно от конкурентните му предимства. То увеличава ефективността на автомобила и увеличава ширината на салона в сравнение със западните конкуренти. Три прототипа MS-21-300 с \"американската\" нишка вече са готови, четвъртият самолет е на етап на сглобяване. \r\n*** Украинският президент Петро Порошенко е поискал обяснения от Русия за разполагането на ракети С-400 в Крим, пише руският вестник  “Московский Комсомолец“ . \r\nПрезидентът на Украйна Петро Порошенко поиска от руските власти да обяснят появата на зенитните ракетни системи С-400 в Крим. Комплексите са разположени на полуострова в Керч и Феодосия. \r\nПорошенко нарича ситуацията с появата на С-400 в Крим \"неприемлива\". В изявление президентът на Украйна заяви, че Киев няма да позволи \"милитаризиране на Черно море\". \r\n\"И в тази ситуация, ние трябва да бъдем готови да отговорим,\" - се казва в изявлението, публикувано на интернет страницата на Порошенко. \r\nВ същото изявление се казва, че Киев няма да позволи на Кремъл да реши как Украйна \"да използва Азовско море и Керченския проток\". Според него самата мисъл за това му е „неприятна“. \r\nМосква потвърди през декември миналата година, че системите С-400 са на „бойно дежурство“ в Крим, припомня вестникът.", "date": "2019.01.10", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/01/10/2610382/the-guardian-politicheskata-bezizhoditsa-vav-velikobritaniya-ne-e-mnogo-po-razlichna-ot-tazi-v-sasht.html", "text": "Политическата безизходица във Великобритания не е много по-различна от тази в САЩ, пише британският вестник  The Guardian  в своя коментарна статия. \r\nВярно е, че правителството на Обединеното кралство официално не е прекратило дейността си по начина, по който една четвърт от федералната бюрокрация е затворила в САЩ: офисите все още са отворени, държавните служители все още получават заплати. Малцина обаче твърдят, че британското правителство функционира нормално. Доклад на Bloomberg под заглавието „Брекзит е довел Великобритания до практически стоп“, категорично заяви, „Великобритания - като административна единица - на практика е спряла да работи“. \r\nЛидерите на местните власти и големите компании отправят същото оплакване, че не могат да вземат решения заради правителството, парализирано от Брекзит. Както се каза в доклада на Bloomberg „всичко, което не е свързано с Брекзит, бива отложено за неопределено бъдеще. Дори ежедневната работа по управлението на страната страда. Министрите просто не разполагат с време да се грижат за нуждите и амбициите на обикновените граждани. \" \r\nЗатова Великобритания има собствено „спиране“ на правителството: то е малко по-тихо и по-малко дръзко от американския му братовчед. Нещо повече, точно както в Америка, то също е причинено, макар и  косвено  заради  миграцията. \r\nТова, което се има  предвид, е причината, поради която Великобритания е в тази конкретна бъркотия на Брекзит. Защото коя е най-червената от всички червени линии на Тереза Мей? Това е премахването на свободното движение на хора. С други думи, да издържа мигрантите. Ако Мей беше по-гъвкава по този въпрос, можеше да има съвсем различен Брекзит. Например Великобритания би могла да избера дали да остане както в митническия съюз, така и в единния пазар, като по този начин се избягва целия въпрос за твърда граница в Ирландия, въпросът, който обрече сделката на Тереза Мей. Но не, Мей нямаше да го одобри. За съжаление, същото важи и за лейбъристите: те също отхвърлят членството в единния пазар отчасти, защото това би довело до свободно движение. Това е една от причините, поради които лейбъристите  се противопоставят на компромисисен вариант „Норвегия плюс“ И двете основни партии заемат такива позиции по същата причина, поради която Тръмп иска своята стена: да блокира влизането на хора.  Юлиян Марков", "date": "2019.01.10", "title": "The Guardian: Политическата безизходица във Великобритания не е много по-различна от тази в САЩ"}
{"url": "http://www.focus-news.net/news/2019/01/10/2610381/the-times-nedovolni-konservatori-se-sayuziha-s-laybaristite.html", "text": "Недоволни консерватори, привърженици на оставането в ЕС се съюзиха с лайбъристите, за да принудят премиера Тереза Мей да разгледа алтернативен план за Брекзит, пише британският вестник  The Times \r\nСтратегията за Брекзит на Тереза Мей беше провалена снощи, след като недоволни консерватори, привърженици на оставането в ЕС се съюзиха с лейбъристите, за да принудят премиера Тереза Мей да разгледа алтернативен план за Брекзит \r\nВ сряда премиерът претърпя още едно поражение  в парламента и сега ще бъде принуден да изготви план Б в рамките на три дни от гласуването във вторник, което се очаква да загуби. \r\nВ сряда също стана ясно, че Мей провежда свои собствени срещи с депутати от лейбъристите, за да се опитат да осигурят подкрепата им за нейното споразумение с ЕС. \r\nТереза Мей се надяваше да принуди депутатите да избират между нейната споразумение и Брекзит без споразумение, докато наближава 29 март – денят за напускане на ЕС. Тази стратегия беше блокирана  от депутати, които гласуваха в понеделник, за да ограничат правомощията на Министерството на финансите да налага данъци след Брекзит без споразумение, и в сряда да принудят премиера  да обясни „следващите стъпки“. Резултатът е, че 28 януари е последната дата, на която депутатите ще могат да започнат да инструктират правителството как или дори дали да реализира Брекзит. \r\nПарламентът вече може да тества подкрепата на депутатите за други възможности, включително втори референдум, постоянен митнически съюз или т.нар. план „Норвегия плюс“ преди края на месеца.  Юлиян Марков", "date": "2019.01.10", "title": "Тhe Times: Недоволни консерватори се съюзиха с лайбъристите"}
{"url": "http://www.focus-news.net/news/2019/01/10/2610383/pravitelstvoto-predlozhi-na-narodnoto-sabranie-da-odobri-pregovorite-sas-sasht-za-pokupka-na-iztrebiteli-f-16-obzor.html", "text": "Правителството предложи на Народното събрание да възложи на Министерски съвет да започне преговори със САЩ за купуването на изтребители F-16 за нуждите на българската авиация. Предложено е и да бъдат одобрени т.нар. „отклонения“ от плана, както и в преговорния екип да участват министрите на икономиката, на отбраната, на външните работи и на финансите, а премиерът лично да следи развитието на преговорите. \r\nВицепремиерът и министър на отбрана Красимир Каракачанов обясни, че финансовите детайли все още не са уточнени, тъй като по американските закони трябва първо преговорите да започнат, преди да се разкрива секретна информация. Не е даден и таван, до който може да стигне цената за придобиване на поне 8 самолета. Не са обсъждани и други варианти освен разсрочено плащане, както е записано в проекта за инвестиционен разход.  \r\nКаракачанов заяви, че е рано да се каже какви биха били отклоненията във финансовите параметри за F-16 и отказа да коментира дали ще се стигне до взимане на заем от САЩ. „Аз многократно съм казвал за предложената цена от САЩ, че ние сме водили разговори тя да бъде коригирана. Видяхте изявлението на Белия дом, в което се казва, че тя ще бъде сведена до финансовите рамки, които българското правителство предлага. Но дали ще се наложи, и ако се наложи, колко ще бъде отклонението – тоест, с колко милиона лева ще бъде отклонението, това, на този етап, никой не може да отговори преди да са приключили разговорите“, каза още той. По думите му не може да се каже колко време ще продължат преговорите със САЩ, тъй като такива още не са започнати. „Ако условията, които посочат от САЩ, не са изгодни, ще се търсят и разговори с другата фирма“, заяви министърът на отбраната. Той обясни, че другият вариант е бил да се предложи започване на проекта отначало, което според него означава още минимум година и половина да забавяне на процеса по сключване на договор, а това не е изгодно за българските военновъздушни сили (ВВС).  \r\nСпоред Каракачанов срокът за доставка на самолети вероятно ще бъде по-голям от записания в актуализирания проект за инвестиционен разход – 24 месеца. Вицепремиерът уточни още, че върху него не е налаган политически натиск за придобиването на F-16. \r\nНачалникът на отбраната генерал Андрей Боцев коментира, че новият изтребител е крайно необходим за българските ВВС и изрази надежда скоро договорът да се сключи при най-изгодни условия за държавата. Командирът на ВВС генерал-майор Цанко Стойков определи решението за придобиване на нов боен самолет като исторически момент за страната, тъй като повече от 10 години се правят отпити да се стигне дотук. \r\nОчаква се предложението на кабинета да бъде разгледано от парламента следващата седмица.  \r\nМеждувременно в свое медийно изявление лидерът на НФСБ Валери Симеонов заяви, че неговото лично мнение е, че процедурата по избор на бойни самолети за авиацията ни трябва да бъде прекратена и да се проведе нов конкурс. \r\nАгенция „Фокус“ припомня: Докладът за избор на нов изтребител за ВВС, който препоръчва преговори със САЩ за F-16, бе внесен на 21 декември 2018 г. от министъра на отбраната Красимир Каракачанов и министъра на икономиката Емил Караниколов. Междувременно на 8 януари 2019 г., от САЩ заявиха, че очакват да продължат разговорите с правителството на България при придвижването на това решение. Според Белия дом F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. От БСП обявиха, че ще гласуват против предложението на Министерски съвет за закупуване на нов боен самолет. Президентът Румен Радев отправи критики към конкурса за придобиване на изтребителите и го определи като удар по България. Според председателя на Комисията по отбрана и депутат от ГЕРБ ген. Константин Попов изборът ако ни е F-16, България ще има най-модерния и най-боеспособния самолет в източната част на Европа. На заседанието кабинетът ще обсъди и Национална програма за превенция и защита от домашното насилие за 2019. Правителството ще приеме също Правилник за устройството и дейността на Националния институт по метеорология и хидрология. \r\nЦветилена СИМЕОНОВА", "date": "2019.01.10", "title": "Правителството предложи на Народното събрание да одобри преговорите със САЩ за покупка на изтребители F-16 (ОБЗОР)"}
{"url": "http://www.focus-news.net/news/2019/01/10/2610375/nezavisimaya-gazeta-turtsiya-pretendira-za-amerikanskite-bazi-v-siriya.html", "text": "Турция претендира за американските бази в Сирия, пише руският вестник  „Независимая газета“ .  \r\nНесъгласуваните сигнали на САЩ за следващите им стъпки в североизточна Сирия предизвикват гняв от техните съюзници в НАТО. Посещението на американската делегация в Анкара не успокои  турското ръководство, което очевидно разбра, че Съединените щати прибързано са обявили оттеглянето на контингента си от Сирийската арабската република. Както следва от изявленията на турски официални представители, Анкара разчита на прехвърлянето на американските бази в североизточна Сирия на своите сили. \r\nПосещението на съветника  на президента на САЩ за националната сигурност Джон Болтън и председателя на комитета на началниците на щабовете на американските въоръжени сили генерал Джоузеф Дънфорд в Анкара не намалиха тревогата на турското ръководство за това кой ще остане в Североизточна Сирия. Плановете, обявени по-рано от президента на САЩ Доналд Тръмп за изтеглянето на американския контингент от Сирия, вероятно ще бъдат сериозно преразгледани. Във Вашингтон мислят не само за времето на \"изтеглянето\" от Сирия, но и за това дали е необходимо да оставят териториите, в които се намират американските съветници абсолютно незащитени. Според Болтън САЩ няма да напуснат Сирия, докато не получат гаранции за сигурността на верните си съюзници в борбата срещу \"Илямска държава\" - сирийските кюрди. \r\nОбвиненията за преследване на кюрдите предизвикаха вълна от възмущение в турското ръководство. Президентът Реджеп Тайип Ердоган заяви: „Изявленията, че Турция се бори с кюрдите в Сирия, са злонамерени клевети. Не можем да се съгласим с твърденията на Болтън. Тези, които разпространяват клевета, се опитват да играят върху настроенията на световната общност. ” Турците могат да бъдат разбрани: изявленията на Болтън показват, че Белият дом дълбоко обмисля дали да остави североизточната част на Сирия на произвола на съдбата. След спора с представителя на американската администрация, Ердоган просто отказа да се срещне с него в Анкара. Болтън трябваше да преговаря с прес-секретаря на турския лидер Ибрахим Калън. Ситуацията не беше коригирана дори от уверенията на Дънфорд в желанието на САЩ да защити Турция, което той даде на среща с турския национален министър на отбраната Хулуси Акар и началника на Генералния щаб на турската армия генерал Яшар Гюлер. \r\nВ Анкара, както изглежда, се надяваха Съединените щати да им оставят базите си в Сирия. \"Очакванията на Турция са, че всички оръжия (прехвърлени от САЩ на кюрдски сили – бел.авт) ще бъдат върнати, ние продължаваме да работим в тази посока. Очакваме също, че американските военни бази в Сирия ще бъдат затворени или прехвърлени под контрола на местните сили ”, каза Калън след среща с Болтън. Очевидно под \"местните сили\" Турция разбира сирийската опозиция, контролирана от Анкара. \"По време на разговорите ни с американците не бе обсъждано създаването на буферни зони\", добави говорителят на Ердоган. Съдбата на сирийския Манбидж, който рискува да стане цел на нова операция в Турция, също остава неясна.  Юлиян Марков", "date": "2019.01.10", "title": "„Независимая газета“: Турция претендира за американските бази в Сирия"}
{"url": "http://www.focus-news.net/news/2019/01/10/2610386/predsedatelyat-na-us-na-api-inzh-svetoslav-glosov-podade-ostavka-zaradi-problemite-s-elektronnite-vinetki-obzor.html", "text": "Председателят на Управителния съвет на Агенция „Пътна инфраструктура“ инж. Светослав Глосов подаде оставка заради проблемите с електронните винетки. Освобождаването му от длъжност бе поискано от министър-председателя Бойко Борисов. На 9 януари сутринта премиерът се срещна ръководството на АПИ и на Министерството на регионалното развитие и благоустройството, които му представиха доклад относно винетките и тол системата.  \r\nРегионалният министър Петя Аврамова обясни, че Борисов остро е разкритикувал проблемите с въвеждането на електронната система за таксуване и е поискал поемане на отговорност. Тя съобщи, че вече се работи по избора на нов председател на УС на АПИ. \r\nОт своя страна, инж. Светослав Глосов заяви, че счита, че носи отговорност за трудностите с продажбите на електронни винетки и затова е депозирал оставката си. Той посочи, че е направил за АПИ, каквото е могъл. „Оставам в добри отношения с екипа, с който съм работил, както и с екипа на МРРБ. Нищо лошо към премиера, смятам, че беше справедлив“, каза още инж. Глосов. \r\nМинистър Аврамова обясни, че непрекъснато се работи по въвеждането на повече начини за купуване на е-винетка. „Гражданите ще могат да купуват е-винетка на много повече места, отколкото са могли да купуват хартиена“, заяви тя. Аврамова не отговори на въпрос дали ще се удължи гратисният период за глоба заради електронни винетки, който беше даден от АПИ. „Призовавам всички водачи на МПС да спазват закона, а законът е всеки да кара своя автомобил по републиканската пътна мрежа, като е заплатил съответната винетна такса. Вече има много начини за закупуването на е-винетка и няма причина водачите да не го правят“, заяви Аврамова. \r\nМеждувременно компанията, с която беше сключен договорът за изграждане на българската тол система за камиони над 3.5 тона и системата за електронни винетки за леки автомобили „Капш Трафик Солюшънс“ излезе със становище, в което приветства плановете на българските власти за проверки на сроковете и резултатите във връзка с въвеждането на системата за електронна винетка. От консорциумът уточняват, че са осигурили напълно работеща, тествана и одобрена система, като на 14 декември с АПИ подписват приемо-предавателен протокол за предаването ѝ. Те посочват още, че ежедневното функциониране и опериране на системата, както и процесите по правоприлагане са отговорност на АПИ.  \r\nАгенция „Фокус“ припомня:Отново по искане на министър-председателя Бойко Борисов на 5 януари 2019 г. двама ръководители в АПИ и един от съветниците на регионалния министър понесоха отговорност заради недобрата организация при подготовката и въвеждането на електронната винетка. Като член на Управителния съвет на АПИ беше освободен Веселин Давидов, който отговаря за електронната система за събиране на такси за използване на републиканската пътна мрежа. С постовете си се разделиха още Антон Антонов, директор на Националното тол управление в АПИ, и Радослав Николов, съветник в Политическия кабинет на министъра на регионалното развитие и благоустройството. \r\nЦветилена СИМЕОНОВА", "date": "2019.01.10", "title": "Председателят на УС на АПИ инж. Светослав Глосов подаде оставка заради проблемите с електронните винетки (ОБЗОР)"}
{"url": "http://www.focus-news.net/news/2019/01/10/2610384/the-independent-deputati-obmislyat-koga-da-postavyat-iskaneto-za-vtori-referendum-za-brekzit.html", "text": "Депутатите преценяват колко бързо да стартират кандидатурата за нов референдум за Брекзит след като нанесоха поразително поражение на Тереза Мей, което разчисти пътя за гласуване в парламента, пише британският ежедневник  The Independent . \r\nПоредният „бунт“ в Консервативната партия  принуди премиера да представи „план Б“ в рамките на само три работни дни, ако загуби гласуването на предложеното от нея споразумение с ЕС за оттегляне, както се очаква. \r\nДнешното гласуване торпилира очевидния план на Тереза Мей да принуди депутатите да гласуват многократно за нейното предложение, докато изтича времето  срещу заплахата от Брекзит  без споразумение, като алтернатива, която предизвиква сериозни страхове.. \r\nСега правителството трябва да внесе предложение, в което да изложи какво планира да направи, ако загуби във вторник, до 21 януари, което може да бъде изменено, за да позволи на парламента да „възвърне контрола“ върху Брекзит . \r\nПоддръжниците на втори референдум обмислят дали незабавно да внесат предложението за гласуване или да изчакат докато Джереми Корбин най-сетне изложи позицията на лейбъристите. \r\nВсички погледи ще бъдат насочени към него, на фона на нарастващите очаквания, че той ще поиска  вот на недоверие на правителството следващата седмица, за да се опита да предизвика общи избори. \r\nТова вероятно ще се провали, като ще се натрупва огромен натиск върху Корбин да подкрепи нов референдум - без неговата подкрепа насрочването на втори референдум е малко вероятно.  Юлиян Марков", "date": "2019.01.10", "title": "The Independent: Депутати обмислят кога да поставят искането за втори референдум за Брекзит"}
{"url": "http://www.focus-news.net/news/2019/01/10/2610790/plovdiv-protestite-vav-voyvodinovo-prodalzhavat-obzor.html", "text": "За пореден път жителите на село Войводиново излязоха на протест срещу циганския произвол, след като двама цигани - на 17 и 21 години, нападнаха 33-годишния военнослужещ Валентин Димов на 6 януари т.г. В четвъртата вечер от протеста в центъра на населеното място се събраха около 100 души, които изразиха своето недоволство. Протестиращите настояват за премахването на всички незаконни постройки в циганската махала и за изселването на незаконно пребиваващите там. Те заявяват своята готовност да продължат с демонстрациите, докато исканията им не бъдат удовлетворени, като за петък  (11 януари) е насрочен голям протест, в който ще се включат настоящи и бивши военни служители в знак на подкрепа към пострадалия им колега. \r\nНа фона на нестихващото недоволство продължава и събарянето на незаконните постройки в циганската махала. След като в сряда бяха съборени 5 опасни постройки, в четвъртък багерите бутнаха още 10. Предстои разрушаването на по-солидните постройки, което трябва да стане в 14-дневен срок, а по-голямата част от живеещите в махалата вече напусна домове си.  \r\nПродължават развитието и по казуса с изказването на вицепремиера и министър на отбраната Красимир Каракачанов, който във връзка със случая във Войводиново заяви: „циганите в България станаха изключително нагли вече”. От ВМРО излязоха с позиция, в която питат дали има намеса на турската държава в българските дела. Причина за това стана входираната от организация „Единство” жалба в Комисията по защита от дискриминацията заради репликата на Каракачанов. Според ВМРО такава организация реално не съществува, а на профила ѝ в интернет се виждат турски знамена. От партията подозират, че зад атаката стоят „протежета на ДПС”, които точат пари по ромски програми. Същевременно от Българският хелзински комитет започна петиция с искане за оставката на вицепремиера Красимир Каракачанов. За неговата оставка отново настояха и от ПП „Воля”. Агенция „Фокус“ припомня:  Цигани нападнаха 33-годишен военнослужещ в село Войводиново около 13.30 часа на 6 януари. Конфликтът между военнослужещият, който е управлявал автомобил, и двамата цигани, които са се придвижвали пеша, е възникнал на кръстовище в селото. Според първоначалните данни, по време на скарването мъжът слязъл от колата и в прерасналата саморазправа помежду им бил ударен от младежите. Ефрейтор Валентин Димов е приет в болница с много хематоми по лицето и сътресение на мозъка от ударите по главата, които са му били нанесени. В сряда му беше извършена операция и се очаква да бъде е изписан от болницата до 7-10 дни. Общинският съвет в Марица гласува отпускане на еднократна парична помощ от 1000 лв. за пострадалия военнослужещ.  \r\nМеждувременно районният съд в Пловдив постанови най-тежката мярка „Задържане под стража“ спрямо братята Асен (на 21 г.) и Борис (на 17 г.). Искането им за налагане на по-лека мярка на неотклонение - „Подписка“, бе отхвърлено с мотива, че е налице предпоставка и реална опасност за извършване на ново престъпление от обвиняемите.  \r\nВасилена ЙОРДАНОВА", "date": "2019.01.10", "title": "Пловдив: Протестите във Войводиново продължават (ОБЗОР)"}
{"url": "http://www.focus-news.net/news/2019/01/10/2610385/daily-express-brekzit-bez-sporazumenie-e-nay-veroyatniya-stsenariy.html", "text": "Понастоящем  Брекзит без споразумение е най-реалистичният сценарий за Великобритания, твърди бившият министър Дейвид Джоунс, цитиран от британското про-Брекзит издание  Daily Express \r\nБившият министър също така твърди, че напускането без споразумение  е „управляемо“ и нещо, за което правителството „се готви“. Джоунс заяви пред ВВС: „За да съм реалист в момента, мисля, Брекзит без споразумение  е най-вероятния изход. Мисля, това е ситуацията, за което правителството трябва да се подготви, всъщност то се подготвя. \r\nДжоунс също така заяви: „Не съм загрижен прекалено много, в идеалния случай бихме искали да имаме споразумение, но вече има договорености, които да гарантират, че самолетите ще летят, ще има транспортни връзки с континента. \r\n\"Всъщност тази сутрин чухме директора на пристанището на Кале да казва, че разбира се, че те са готови да се справят с Брекзит без споразумение“ \r\nСпоред Джоунс Брекзит без споразумение е ситуация, която подлежи на  контрол и нещо, с което Великобритания би могла да се справи.  Юлиян Марков", "date": "2019.01.10", "title": "Daily Express: Брекзит без споразумение е най-вероятния сценарий"}
{"url": "http://www.focus-news.net/news/2019/01/10/2610388/tass-zapochna-stachka-na-sluzhitelite-po-sigurnostta-na-tri-golemi-letishta-v-germaniya.html", "text": "Службите за сигурност на три летища в Германия - Дюселдорф, Кьолн / Бон и Щутгарт - започнаха предупредителна стачка в четвъртък, която ще продължи едно денонощие, предава  ТАСС . \r\nОчаква се през деня да бъдат отменени повече от 500 полета. Стачката ще засегне общо 110 хиляди пътници. Авиокомпаниите изискват от клиентите предварително да проверят състоянието на полета чрез интернет. \r\nПрофсъюза на работниците по сигурността проведе предупредителни стачки на двете берлински летища –Тегели и Шьонефелд, като тогава бяха засегнати десетки рейсове. \r\nПреговорите между профсъюза и работодателите ще продължат на 23 януари.  Юлиян Марков", "date": "2019.01.10", "title": "ТАСС: Започна стачка на служителите по сигурността на три големи летища в Германия"}
{"url": "http://www.focus-news.net/news/2019/01/10/2610387/reuters-donald-tramp-e-otkazal-da-otgovarya-na-dopalnitelni-vaprosi-na-spetsialniya-prokuror-robart-myuler.html", "text": "Американският президент Доналд Тръмп е отказал да отговори на нови въпроси от екипа на специалния прокурор Робърт Мюлер, който разследва намесата на Русия в изборите в САЩ през 2016 г., заяви адвокатът му Рудолф Джулиани в интервю за  Reuters . \r\nТой съобщи, че екипът на специалния прокурор е повдигнал въпроса американският президент да отговори на допълнителни въпроси по горепосочената тема, но са получили отказ. \"Доколкото това ни засяга, всичко е завършено\", каза Джулиани. „Не бяхме убедени, че те (подчинените на Мюлер) все още имат въпроси, на които не знаят отговорите”, каза адвокатът на държавния глава. \r\nСпоред него, в сегашната ситуация, подчинените на Мюлер, \"ако искат, могат да му изпратят призовка\". - Но те знаят, че можем да се противопоставим на това с цялата си сила - предупреди Джулиани. \r\nДжулиани отбеляза, че личният екип от юридически съветници на президента е уведомил специалния прокурор Мюлер за отказа на Тръмп да отговаря на допълнителни въпроси преди Коледа.   Юлиян Марков", "date": "2019.01.10", "title": "Reuters: Доналд Тръмп е отказал да отговаря на допълнителни въпроси  на специалния прокурор Робърт Мюлер"}
{"url": "http://www.focus-news.net/news/2019/01/10/2610390/", "text": "Министерски съвет предложи на Народното събрание да отложи срокa за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от 28 януари, както би трябвало да се случи. Това съобщи министърът на икономиката Емил Караниколов след края на седмичното правителството заседание. \r\nСрещу закона се обявиха от Националното сдружение на търговци и превозвачи на горива (НСТПГ) преди няколко дни. Според тях той ще доведе до фалита на дребните фирми с бранша и така на пазара ще се получи монопол на няколко големи компании. От НСТПГ обявиха, че подготвят незабавни и безкрайни протестни действия по примера на „жълтите жилетки“ в Париж. Все още не е ясна точната дата, на която ще се проведе протестът. По първоначална информация той ще се състои пред сградите на институции в големите градове, като ще бъдат затваряни и граници. Основното искане е връщане на закона в пленарна зала и преразглеждане така, че той да стане в интерес на потребителите и икономиката. \r\nНа 8 януари омбудсманът Мая Манолова внесе жалба в Конституционния съд срещу промените в Закона за горивата. Тя заяви, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма. Според Манолова промените ще доведат до увеличение на цената на горивата, както и че ще се затрудни достъпът на българските граждани в малките и отдалечени населени места, тъй като големите вериги нямат икономически интерес да правят там свои обекти. \r\nАгенция „Фокус“ припомня:Законът за административното регулиране на икономически дейности, свързани с нефт и продукти от нефтен произход, беше приет от парламента през лятото на 2018 г. и трябва да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв. \r\nЦветилена СИМЕОНОВА", "date": "2019.01.10", "title": "Правителството поиска да бъде отложен срокът за влизане в сила на Закона за горивата (ОБЗОР)"}
{"url": "http://www.focus-news.net/news/2019/01/10/2610389/pregled-na-osnovnite-temi-v-britanskiya-pechat-agentsiya-fokus.html", "text": "Вариантите пред британското правителство и следващите ходове на депутатите, които се опитват да \"поемат контрола\" върху Брекзит и да принудят Тереза Мей да предложи алтернативен план за действие или втори референдум . \r\n*** Недоволни консерватори, привърженици на оставането в ЕС се съюзиха с лайбъристите, за да принудят премиера Тереза Мей да разгледа алтернативен план за Брекзит, пише британският вестник  The Times \r\nСтратегията за Брекзит на Тереза Мей беше провалена снощи, след като недоволни консерватори, привърженици на оставането в ЕС се съюзиха с лейбъристите, за да принудят премиера Тереза Мей да разгледа алтернативен план за Брекзит \r\nВ сряда премиерът претърпя още едно поражение  в парламента и сега ще бъде принуден да изготви план Б в рамките на три дни от гласуването във вторник, което се очаква да загуби. \r\nВ сряда също стана ясно, че Мей провежда свои собствени срещи с депутати от лейбъристите, за да се опитат да осигурят подкрепата им за нейното споразумение с ЕС. \r\nТереза Мей се надяваше да принуди депутатите да избират между нейната споразумение и Брекзит без споразумение, докато наближава 29 март – денят за напускане на ЕС. Тази стратегия беше блокирана  от депутати, които гласуваха в понеделник, за да ограничат правомощията на Министерството на финансите да налага данъци след Брекзит без споразумение, и в сряда да принудят премиера  да обясни „следващите стъпки“. Резултатът е, че 28 януари е последната дата, на която депутатите ще могат да започнат да инструктират правителството как или дори дали да реализира Брекзит. \r\nПарламентът вече може да тества подкрепата на депутатите за други възможности, включително втори референдум, постоянен митнически съюз или т.нар. план „Норвегия плюс“ преди края на месеца. \r\n*** Политическата безизходица във Великобритания не е много по-различна от тази в САЩ, пише британският вестник  The Guardian  в своя коментарна статия. \r\nВярно е, че правителството на Обединеното кралство официално не е прекратило дейността си по начина, по който една четвърт от федералната бюрокрация е затворила в САЩ: офисите все още са отворени, държавните служители все още получават заплати. Малцина обаче твърдят, че британското правителство функционира нормално. Доклад на Bloomberg под заглавието „Брекзит е довел Великобритания до практически стоп“, категорично заяви, „Великобритания - като административна единица - на практика е спряла да работи“. \r\nЛидерите на местните власти и големите компании отправят същото оплакване, че не могат да вземат решения заради правителството, парализирано от Брекзит. Както се каза в доклада на Bloomberg „всичко, което не е свързано с Брекзит, бива отложено за неопределено бъдеще. Дори ежедневната работа по управлението на страната страда. Министрите просто не разполагат с време да се грижат за нуждите и амбициите на обикновените граждани. \" \r\nЗатова Великобритания има собствено „спиране“ на правителството: то е малко по-тихо и по-малко дръзко от американския му братовчед. Нещо повече, точно както в Америка, то също е причинено, макар и  косвено  заради  миграцията. \r\nТова, което се има  предвид, е причината, поради която Великобритания е в тази конкретна бъркотия на Брекзит. Защото коя е най-червената от всички червени линии на Тереза Мей? Това е премахването на свободното движение на хора. С други думи, да издържа мигрантите. Ако Мей беше по-гъвкава по този въпрос, можеше да има съвсем различен Брекзит. Например Великобритания би могла да избера дали да остане както в митническия съюз, така и в единния пазар, като по този начин се избягва целия въпрос за твърда граница в Ирландия, въпросът, който обрече сделката на Тереза Мей. Но не, Мей нямаше да го одобри. За съжаление, същото важи и за лейбъристите: те също отхвърлят членството в единния пазар отчасти, защото това би довело до свободно движение. Това е една от причините, поради които лейбъристите  се противопоставят на компромисисен вариант „Норвегия плюс“ И двете основни партии заемат такива позиции по същата причина, поради която Тръмп иска своята стена: да блокира влизането на хора. \r\n*** Депутатите преценяват колко бързо да стартират кандидатурата за нов референдум за Брекзит след като нанесоха поразително поражение на Тереза Мей, което разчисти пътя за гласуване в парламента, пише британският ежедневник  The Independent . \r\nПоредният „бунт“ в Консервативната партия  принуди премиера да представи „план Б“ в рамките на само три работни дни, ако загуби гласуването на предложеното от нея споразумение с ЕС за оттегляне, както се очаква. \r\nДнешното гласуване торпилира очевидния план на Тереза Мей да принуди депутатите да гласуват многократно за нейното предложение, докато изтича времето  срещу заплахата от Брекзит  без споразумение, като алтернатива, която предизвиква сериозни страхове.. \r\nСега правителството трябва да внесе предложение, в което да изложи какво планира да направи, ако загуби във вторник, до 21 януари, което може да бъде изменено, за да позволи на парламента да „възвърне контрола“ върху Брекзит . \r\nПоддръжниците на втори референдум обмислят дали незабавно да внесат предложението за гласуване или да изчакат докато Джереми Корбин най-сетне изложи позицията на лейбъристите. \r\nВсички погледи ще бъдат насочени към него, на фона на нарастващите очаквания, че той ще поиска  вот на недоверие на правителството следващата седмица, за да се опита да предизвика общи избори. \r\nТова вероятно ще се провали, като ще се натрупва огромен натиск върху Корбин да подкрепи нов референдум - без неговата подкрепа насрочването на втори референдум е малко вероятно. \r\n*** Понастоящем  Брекзит без споразумение  не е най-реалистичният сценарий за Великобритания, твърди бившият министър Дейвид Джоунс, цитиран от британското про-Брекзит издание  Daily Express \r\nБившият министър също така твърди, че напускането без споразумение  е „управляемо“ и нещо, за което правителството „се готви“. Джоунс заяви пред ВВС: „За да съм реалист в момента, мисля, Брекзит без споразумение  е най-вероятния изход. Мисля, това е ситуацията, за което правителството трябва да се подготви, всъщност то се подготвя. \r\nДжоунс също така заяви: „Не съм загрижен прекалено много, в идеалния случай бихме искали да имаме споразумение, но вече има договорености, които да гарантират, че самолетите ще летят, ще има транспортни връзки с континента. \r\n\"Всъщност тази сутрин чухме директора на пристанището на Кале да казва, че разбира се, че те са готови да се справят с Брекзит без споразумение“ \r\nСпоред Джоунс Брекзит без споразумение е ситуация, която подлежи на  контрол и нещо, с което Великобритания би могла да се справи.", "date": "2019.01.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/01/10/2610379/afp-maykal-pompeo-napravi-iznenadvashta-vizita-v-irakski-kyurdistan.html", "text": "Майкъл Помпео направи изненадваща визита в Ирак, предава  AFP . \r\nДържавният секретар на САЩ проведе разговори с лидерите на иракски Кюрдистан в регионалната столица Арбил. \r\nПреди да се срещне с представители на иракски Кюрдистан, чиито сили също са ключови съюзници в борбата срещу „Ислямска държава“, Помпео посети Багдад, където се опита да успокои иракските власти, че Вашингтон остава ангажиран с борбата с ислямистката групировка. \r\nДържавният секретар на САЩ заяви в сряда, че Турция е поела ангажимент да защити кюрдските съюзници на Вашингтон, борещи се с джихадистите, по време на изненадващо посещение в Ирак, за да намали опасенията за изтеглянето на американските войски от Сирия. \r\nПомпео, който говори в иракската кюрдска регионална столица Арбил, заяви, че турският президент Реджеп Тайип Ердоган е дал уверения на сирийските кюрди и планът за изтегляне на САЩ е непроменен. \r\n\"Важно е да направим всичко възможно, за да гарантираме, че онези, които са се борили с нас, са защитени и Ердоган е поел ангажименти, той разбира това\", каза Помпео пред репортери. \r\n\"Той (Ердоган) говори, че терористите са екзистенциална заплаха, ние признахме, че има заплаха за Турция от терористи и ние ще подкрепим Турция по този въпрос.\"  Юлиян Марков \r\n.", "date": "2019.01.10", "title": "AFP: Майкъл Помпео направи изненадваща визита в Иракски Кюрдистан"}
{"url": "http://www.focus-news.net/news/2019/01/10/2610392/ria-novosti-seul-shte-raboti-s-mezhdunarodnata-obshtnost-za-otmyana-na-sanktsiite-sreshtu-severna-koreya.html", "text": "Южна Корея се стреми да работи със САЩ и други заинтересовани страни за премахване на международните санкции срещу КНДР,заяви в четвъртък южнокорейският президент Мун Джей-ин и добави, че скоро очаква среща на лидерите от Северна Корея и САЩ и посещение на севернокорейски лидер в Сеул. \r\n\"Ние сме на пътя на мира на Корейския полуостров, а през новата година ще продължим по този път още по-бързо\",изрази убеденост южнокорейския президент . \r\nСпоред него \"скоро ще настъпи нова повратна точка - ще се проведе вторият кръг от севернокорейско-американските преговори и посещението в Сеул на Ким Чен-ун.  Юлиян Марков", "date": "2019.01.10", "title": "РИА Новости: Сеул ще работи с международната общност за отмяна на санкциите срещу Северна Корея"}
{"url": "http://www.focus-news.net/news/2019/01/10/2610394/pregled-na-mezhdunarodnite-novini-do-6-chasa-agentsiya-fokus.html", "text": "Президентът Тръмп предупреди в сряда, че е запазил възможността да обяви извънредно положение , за да изгради стена по границата си без одобрение от Конгреса, пише авторитетното издание  The New York Times .  \r\nПрезидентът, говорейки  един ден след обръщението си към нацията, призна, че дори някои от поддръжниците му признават, че едва ли ще увеличи обществената подкрепа, ако отиде на среща на Капитолийския хълм, за да се опита да убеди  републиканците в Сената, че все още може да се стигне до съгласуване с демократите за сигурността по границите и да сложи край на частичното затваряне на федералното правителство. \r\nЗапитан дали все още обмисля обявяването на национално извънредно положение, извънредна мярка, която рядко се използва от президентите, без да има спешна заплаха за сигурността, Тръмп каза: „Мисля, че можем да сключим сделка, и ако не го направим, мога да отида по този път , Имам абсолютното право да обявя национално извънредно положение, ако искам. \" \r\n*** ВМРО-ДПМНЕ обмисля отпор и протести срещу конституционните промени, съобщава скопския телевизионен канал  21 TB .  \r\nПо криминален начин, чрез съдебната власт и прокуратурата, Зоран Заев изнудва депутатите да гласуват за конституционни промени и следователно да променят конституционното им име, въпреки че референдумът не получи легитимност за това от гражданите, заяви лидерът на ВМРО-ДПМНЕ Християн Мицковски, като  казва, че неговата партия  и коалицията \"За по-добра Македония\" няма да участват в това, както той го нарече, криминално дело. Според Мицковски в историята ще остане написано, че името не го променят гражданите, а 80 депутати, осигурени с изнудване и заплахи. \r\n„До промяната на Конституцията, за да се промени конституционното име, се стига не чрез демократични средства, а чрез акт на насилие срещу процедурите, изнудване и заплахи срещу депутати и техните близки. ВМРО-ДПМНЕ и Коалицията \"За по-добра Македония\" няма да участват в този процес и на днешното заседание няма да дадем, като политическа партия, легитимност за промяна на конституцията, защото такива промени нямат легитимност от гражданите ”, каза Християн Мицковски. \r\nСъпротивата и протестите са възможност за ВМРО-ДПМНЕ да се противопостави на правителството в процеса на конституционни промени и промяна на името, казва Мицковски. След като приключи пресконференцията пред парламента, той и неговите членове на партията се присъединиха към демонстрантите пред законодателната власт. Този им ход беше приветстван от протестиращите. \r\n*** Президентът Доналд Тръмп е напуснал гневен срещата с демократите без да постигнат споразумение, предава  AFP . \r\nПрезидентът Доналд Тръмп излезе от преговорите за финансиране на гранична стена между САЩ и Мексико, когато демократите заявиха, че няма да се съгласят с проекта. \r\n\"Пълна загуба на време\", каза Тръмп за срещата си в Белия дом с водещите лидери на Конгреса от демократите. \"Казах им довиждане, нищо друго не работи!\" \r\nЧък Шумър, лидер на демократите в Сената, заяви пред журналисти: \"Президентът просто стана и излезе.\" \r\nДвете страни се съгласиха, че срещата е приключила внезапно скоро след началото ѝ, но не и кой е виновен. \r\nСпоред поддръжниците на Тръмп на срещата, президентът започна с въпрос към лидерите на Демократическата партия дали те ще се съгласят да финансират проекта му за стена в замяна на това, че той ще сложи край на болезненото затваряне на правителството, което той предизвика като ултиматум. \r\nПредседателят на Камарата на представителите, Нанси Пелоси, \"вдигна ръка и каза\" не, изобщо не“ - разказа Кевин Маккарти, лидер на републиканците в Конгреса. \r\n\"Още веднъж чухме, че лидерите на демократите не желаят дори да преговарят,\" каза вицепрезидентът Майк Пенс. \r\nНо Шумър каза, че Тръмп е този, който е непримирим. \r\nПрезидентът „удари с юмрук по масата“ и си тръгна, каза Шумер. \"Отново видяхме изблик на  гняв, защото не постигна това, което иска\", продължи той. \r\n*** Американският президент Доналд Тръмп може да отмени пътуването си до Световния икономически форум  в Давос, Швейцария, ако до началото му  Тръмп и Конгреса не успеят да се споразумеят за възобновяване на финансирането за американското правителство, пише  американския вестник  The Wall Street Journal . \r\nПрез декември говорителят на Белия дом Сара Сандърс обяви, че Тръмп ще вземе участие във форума, който ще се проведе от 22 до 25 януари. Според Сандърс американската делегация ще бъде оглавена от министъра на финансите на САЩ Стивън Мнучин. В Давос също трябва да отиде държавния секретар Майкъл Помпео, министърът на търговията Уилбър Рос, американският преговарящ по търговските въпроси  Робърт Лайтизер и министърът на вътрешната сигурност Кирстен Нилсен. \r\nСпоред публикацията, ако демократите и републиканците успеят да постигнат съгласие за възобновяване на финансирането за американското правителство до 22 януари, президентът може да отиде на форума, но посещението му вероятно ще бъде по-кратко. Според източниците на публикацията, Тръмп в този случай може да остане в Давос само за около 12 часа. \r\nВъпреки това, ако американските власти не успеят да преодолеят бюджетната криза до крайния срок, тогава Тръмп вероятно ще прекрати напълно пътуването си, посочва вестникът. Според информацията министърът на финансите на САЩ вероятно ще пътува до Давос, но размерът на американската делегация ще бъде значително намален. \r\n*** Майкъл Помпео направи изненадваща визита в Ирак, предава  AFP . \r\nДържавният секретар на САЩ проведе разговори с лидерите на иракски Кюрдистан в регионалната столица Арбил. \r\nПреди да се срещне с представители на иракски Кюрдистан, чиито сили също са ключови съюзници в борбата срещу „Ислямска държава“, Помпео посети Багдад, където се опита да успокои иракските власти, че Вашингтон остава ангажиран с борбата с ислямистката групировка. \r\nДържавният секретар на САЩ заяви в сряда, че Турция е поела ангажимент да защити кюрдските съюзници на Вашингтон, борещи се с джихадистите, по време на изненадващо посещение в Ирак, за да намали опасенията за изтеглянето на американските войски от Сирия. \r\nПомпео, който говори в иракската кюрдска регионална столица Арбил, заяви, че турският президент Реджеп Тайип Ердоган е дал уверения на сирийските кюрди и планът за изтегляне на САЩ е непроменен. \r\n\"Важно е да направим всичко възможно, за да гарантираме, че онези, които са се борили с нас, са защитени и Ердоган е поел ангажименти, той разбира това\", каза Помпео пред репортери. \r\n\"Той (Ердоган) говори, че терористите са екзистенциална заплаха, ние признахме, че има заплаха за Турция от терористи и ние ще подкрепим Турция по този въпрос.\" \r\n*** Американският президент Доналд Тръмп е отказал да отговори на нови въпроси от екипа на специалния прокурор Робърт Мюлер, който разследва намесата на Русия в изборите в САЩ през 2016 г., заяви адвокатът му Рудолф Джулиани в интервю за  Reuters . \r\nТой съобщи, че екипът на специалния прокурор е повдигнал въпроса американският президент да отговори на допълнителни въпроси по горепосочената тема, но са получили отказ. \"Доколкото това ни засяга, всичко е завършено\", каза Джулиани. „Не бяхме убедени, че те (подчинените на Мюлер) все още имат въпроси, на които не знаят отговорите”, каза адвокатът на държавния глава. \r\nСпоред него, в сегашната ситуация, подчинените на Мюлер, \"ако искат, могат да му изпратят призовка\". - Но те знаят, че можем да се противопоставим на това с цялата си сила - предупреди Джулиани. \r\nДжулиани отбеляза, че личният екип от юридически съветници на президента е уведомил специалния прокурор Мюлер за отказа на Тръмп да отговаря на допълнителни въпроси преди Коледа.  \r\n*** Службите за сигурност на три летища в Германия - Дюселдорф, Кьолн / Бон и Щутгарт - започнаха предупредителна стачка в четвъртък, която ще продължи едно денонощие, предава  ТАСС . \r\nОчаква се през деня да бъдат отменени повече от 500 полета. Стачката ще засегне общо 110 хиляди пътници. Авиокомпаниите изискват от клиентите предварително да проверят състоянието на полета чрез интернет. \r\nПрофсъюза на работниците по сигурността проведе предупредителни стачки на двете берлински летища –Тегели и Шьонефелд, като тогава бяха засегнати десетки рейсове. \r\nПреговорите между профсъюза и работодателите ще продължат на 23 януари. \r\n*** Ангела Меркел пристига на двудневна  визита в Атина в четвъртък вечерта, по време на която тя ще се срещне с премиера Алексис Ципрас, предава  AFP \r\nТова посещение, първото от пет години на  германски канцлер в Гърция, се разглежда като подкрепа за страната, която току-що излезе от европейските програми за помощ, в която Ангела Меркел изигра важна роля в борбата за поддържане целостта на еврозоната, пише агенцията. \r\n\"Четири месеца преди европейските избори, посещението на Ангела Меркел  ще подчертае европейската солидарност с Гърция, успех за Европа\", заяви пред AFP Танос Веремис, професор по политическа история в Атинския университет . \r\nКанцлерът ще обсъди главно европейските и международните въпроси с Алексис Ципрас в четвъртък особено  тежката тема за новото име на Македония, преди двамата лидери да  се обърнат към медиите вечерта. \r\nСпоразумението, подписано между Алексис Ципрас и македонския премиер Зоран Заев за новото име на съседната страна - \"Република Северна Македония“ има за цел е да сложи край на дългогодишния  спор и се подкрепя от Европейския съюз и САЩ. То трябва да проправи пътя за присъединяването на Македония към ЕС и НАТО. \r\nГерманският канцлер ще се срещне и с лидерите на други политически сили, включително партньорите в Европейската народна партия – главната опозиционна партия в Гърция „Нова Демокрация“, която  се противопоставя твърдо на Споразумението с Македония. \r\n*** Доналд Тръмп ще посети границата с Мексико в Тексас, в четвъртък, за да защити плана си за стената и да подчертае посланието си за сигурност на фона на влошаващата се  политическата криза, предизвикана от бюджетната борба между президента и демократите, предава  AFP .  \r\nВ сряда американският президент внезапно напусна срещата  с водещите демократи. \r\nВ деня след тържествена реч от Овалния кабинет, в който той използва драматичен тон, за да се опита да убеди американците на всяка цена в неговия водещ проект за сигурност, Тръмп повтори, че няма да се откаже от основното  си обещание по време на кампанията. \r\nДискусиите са блокирани. Стопанинът на Белия дом претендира за  5.7 милиарда долара за \"стоманена ограда\" или стена, за да ограничи незаконната имиграция. Демократите отказват да отпуснат средства за този проект, които те считат за \"неморален\" и неефективен. \r\nНо бюджетната парализа има много конкретни последици: повече от две седмици около 800 000 федерални служители не получават заплати. Рекордът за най-дългото \"затваряне\" в историята е на път да падне: 21 дни, между края на 1995 г. и началото на 1996 г., по време на президентството  на Бил Клинтън.", "date": "2019.01.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/01/10/2610397/plovdiv-vremenno-dvizhenieto-se-osashtestvyava-samo-v-aktivnata-lenta-pri-km-143-v-posoka-burgas-na-am-trakiya-poradi-patnotransportno-proizshestvie.html", "text": "Временно движението се осъществява само в активната лента при км 143 в посока Бургас на АМ \"Тракия\"  поради пътнотранспортно произшествие. Шофьорите да се движат с повишено внимание и съобразена скорост, съобщава  Пресцентъра на АПИ", "date": "2019.01.10", "title": "Пловдив: Временно движението се осъществява само в активната лента при км 143 в посока Бургас на АМ \"Тракия\"  поради пътнотранспортно произшествие"}
{"url": "http://www.focus-news.net/news/2019/01/10/2610391/afp-angela-merkel-pristiga-na-dvudnevno-poseshtenie-v-gartsiya.html", "text": "Ангела Меркел пристига на двудневна  визита в Атина в четвъртък вечерта, по време на която тя ще се срещне с премиера Алексис Ципрас, предава  AFP \r\nТова посещение, първото от пет години на  германски канцлер в Гърция, се разглежда като подкрепа за страната, която току-що излезе от европейските програми за помощ, в която Ангела Меркел изигра важна роля в борбата за поддържане целостта на еврозоната, пише агенцията. \r\n\"Четири месеца преди европейските избори, посещението на Ангела Меркел  ще подчертае европейската солидарност с Гърция, успех за Европа\", заяви пред AFP Танос Веремис, професор по политическа история в Атинския университет . \r\nКанцлерът ще обсъди главно европейските и международните въпроси с Алексис Ципрас в четвъртък особено  тежката тема за новото име на Македония, преди двамата лидери да  се обърнат към медиите вечерта. \r\nСпоразумението, подписано между Алексис Ципрас и македонския премиер Зоран Заев за новото име на съседната страна - \"Република Северна Македония“ има за цел е да сложи край на дългогодишния  спор и се подкрепя от Европейския съюз и САЩ. То трябва да проправи пътя за присъединяването на Македония към ЕС и НАТО. \r\nГерманският канцлер ще се срещне и с лидерите на други политически сили, включително партньорите в Европейската народна партия – главната опозиционна партия в Гърция „Нова Демокрация“, която  се противопоставя твърдо на Споразумението с Македония.  Юлиян Марков", "date": "2019.01.10", "title": "AFP: Ангела Меркел пристига на двудневно посещение в Гърция"}
{"url": "http://www.focus-news.net/news/2019/01/10/2610395/sofiya-169-snegopochistvashti-mashini-sa-bili-na-teren-prez-izminalata-nosht.html", "text": "169 машини-снегопочистваща техника  са били на терен  през изминалата нощ и са работили по почистването на София от снега, съобщават от  Столична община .  \r\nОбработени са пътните платна на всички улици, по които се движи градският транспорт, Южната дъга, общинските пътища свързващи селата на територията на Столичната община, както и опасни и стръмни участъци в районите на София. Почистени са пътищата в природен парк „Витоша“- Драгалевци- Алеко и Бояна- Златни мостове. Към този част е започнало и почистването на вътрешнокварталните улици, както и на подлезите и подходите към спирки. По прогноза снегът ще продължи да вали и през деня и снегопочистващата техника ще остане на терен.  \r\nТри екипа на дирекция „Аварийна помощ и превенция“ са извършвали обходи в южните райони и централната част на столицата, подпомагайки работата на Столичния инспекторат. \r\nКъм момента се изпълняват всички маршрути на градския транспорт.  \r\nВ кризисните центрове на Столичната община са намерили подслон 162 души. Призоваваме гражданите да подават сигнали на телефон 112 за хора, останали без дом. \r\nНапомняме на управителите на търговски обекти и етажна собственост да предприемат действия по почистване на прилежащите към сградите тротоарни площи, а на водачите на моторни превозни средства да излизат на пътя само с добре оборудвани за зимата автомобили, както и да шофират със съобразена с пътната обстановка скорост.", "date": "2019.01.10", "title": "София: 169 снегопочистващи машини са били на терен през изминалата нощ"}
{"url": "http://www.focus-news.net/news/2019/01/10/2610398/rayonniyat-sad-v-plovdiv-ostavi-v-aresta-dvamata-tsigani-prebili-voennosluzhesht-v-selo-voyvodinovo-obzor.html", "text": "Районният съд в Пловдив постанови най-тежката мярка „Задържане под стража“ спрямо двамата цигани, пребили 33-годишния военнослужещ Валентин Димов в село Войводиново на 6 януари т.г. Искането на братята Асен (на 21 г.) и Борис (на 17 г.) за налагане на по-лека мярка на неотклонение - „Подписка“, бе отхвърлено с мотива, че е налице предпоставка и реална опасност за извършване на ново престъпление от обвиняемите. Според съдия Иван Минчев има достатъчно основания съдът да наложи постоянно задържане на младежите, тъй като те са действали изключително жестоко и въпреки опитите на техни близки и други хора да ги възпрат - на два пъти братята са повалили пострадалия на земята и са го ритали в главата. Самите те твърдят обаче, че военният пръв ги е провокирал. \r\nМеждувременно Общинският съвет в Марица гласува финансова помощ за пострадалия ефрейтор. С пълно единодушие общинските съветници взеха решение да му се отпусне еднократна парична помощ от 1000 лв. Ефрейтор Валентин Димов е бил на 3 мисии извън граница и е награждаван многократно. В сряда той претърпя операция, но според лекарите му предстои още една.  \r\nНа третия ден от протестите на жителите на Войводиново срещу циганските своеволия, в селото започна събарянето на незаконните къщи в циганската махала, което бе сред исканията на протестиращите. Кметът на Община Марица Димитър Иванов съобщи, че до момента са съборени 5 постройки, като акцията ще продължи до събарянето на всички общо 15 постройки в махалата, които бяха констатирани като опасни и незаконни. Част от обитателите им вече са напуснали домовете си и се връщат само, за да съберат покъщнината си. Кметът на Войводиново - Димитър Тасев заяви, че в следващите дни ще бъде осигурен 24-часов полицейски патрул, за да могат живеещите в махалата да се върнат и да вземат всичко, което им е нужно от домовете си. Около 300 жителите на селото и тази вечер се събраха на протест с исканеда бъдат бутнати всички незаконни постройки и да се изселят незаконно пребиваващите в селото цигани. Те заявиха, че протести ще има всеки ден, докато исканията им не бъдат изпълнени, като за петък (11 януари) е насрочен голям протест, в който ще се включат и мотористи.  \r\nТемата за циганската престъпност отново бе коментирана от вицепремиера и министър на отбраната Красимир Каракачанов. „Не могат да бъдат бити полицаи и военни, докато съм министър на отбраната в тази държава няма да мълча“, заяви той след седмичното заседание на Министерския съвет. По думите му моделът през последните 30 години не води до интеграцията на циганите население, а до точно обратното. Каракачанов отбеляза, че не може да има привилегировани групи от населението, нито да има само права без задължения. Стана ясно също, че в Комисията по защита от дискриминацията е входирана жалба до вицепремиера заради негово изказване по случая, в което казва „циганите в България станаха изключително нагли вече”. \r\nВасилена ЙОРДАНОВА", "date": "2019.01.10", "title": "Районният съд в Пловдив остави в ареста двамата цигани, пребили военнослужещ в село Войводиново (ОБЗОР)"}
{"url": "http://www.focus-news.net/news/2019/01/10/2610402/reuters-gratskata-politsiya-e-presyakla-kanal-za-vnos-na-kokain-v-susheni-plodove.html", "text": "Гръцките власти са прекъснали канал  за наркотици, внасяни в страната като сушени „суперхрани“, обогатени с кокаин, съобщи полицията в сряда, цитирана от  Reuters . \r\nПолицията в Атина заяви, че е конфискувала 36 кг акай-бери, които биха могли да съдържат до 18 кг кокаин, извлечен от тях в процес на рехидратация. Шест души са били разпитани във връзка с разкритието, се казва в полицейско изявление. Количествата са изпратени по пощата от Бразилия.   Юлиян Марков", "date": "2019.01.10", "title": "Reuters: Гръцката полиция е пресякла канал за внос на кокаин в сушени плодове"}
{"url": "http://www.focus-news.net/news/2019/01/10/2610401/gd-granichna-politsiya-trafikat-e-silno-intenziven-na-gkpp-kulata.html", "text": "На българо-гръцката граница трафикът е силно интензивен на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-турската граница трафикът е интензивен на ГКПП „Капитан Андреево“. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове. \r\nОт 12.30 часа на 09 януари 2019 г. гръцките гранични власти спират пропускането на товарни автомобили през ГКПП „Кулата - Промахон“ и ГКПП „Илинден“ на гръцка територия поради усложнена метеорологична обстановка. Леките автомобили ще се пропускат в Република Гърция само с вериги.", "date": "2019.01.10", "title": "ГД „Гранична полиция“: Трафикът е силно интензивен на ГКПП „Кулата“"}
{"url": "http://www.focus-news.net/news/2019/01/10/2610378/the-wall-street-journal-donald-tramp-mozhe-da-otmeni-patuvaneto-si-do-davos-ako-ne-bade-vazstanoveno-finansiraneto-na-pravitelstvoto.html", "text": "Американският президент Доналд Тръмп може да отмени пътуването си до Световния икономически форум  в Давос, Швейцария, ако до началото му  Тръмп и Конгреса не успеят да се споразумеят за възобновяване на финансирането за американското правителство, пише  американския вестник  The Wall Street Journal . \r\nПрез декември говорителят на Белия дом Сара Сандърс обяви, че Тръмп ще вземе участие във форума, който ще се проведе от 22 до 25 януари. Според Сандърс американската делегация ще бъде оглавена от министъра на финансите на САЩ Стивън Мнучин. В Давос също трябва да отиде държавния секретар Майкъл Помпео, министърът на търговията Уилбър Рос, американският преговарящ по търговските въпроси  Робърт Лайтизер и министърът на вътрешната сигурност Кирстен Нилсен. \r\nСпоред публикацията, ако демократите и републиканците успеят да постигнат съгласие за възобновяване на финансирането за американското правителство до 22 януари, президентът може да отиде на форума, но посещението му вероятно ще бъде по-кратко. Според източниците на публикацията, Тръмп в този случай може да остане в Давос само за около 12 часа. \r\nВъпреки това, ако американските власти не успеят да преодолеят бюджетната криза до крайния срок, тогава Тръмп вероятно ще прекрати напълно пътуването си, посочва вестникът. Според информацията министърът на финансите на САЩ вероятно ще пътува до Давос, но размерът на американската делегация ще бъде значително намален.  Юлиян Марков", "date": "2019.01.10", "title": "The Wall Street Journal: Доналд Тръмп може да отмени пътуването си до Давос, ако не бъде възстановено финансирането на правителството"}
{"url": "http://www.focus-news.net/news/2019/01/10/2610793/makfaks-makedoniya-vmro-dpmne-nyama-da-boykotira-prezidentskite-izbori.html", "text": "ВМРО-ДПМНЕ няма да бойкотира президентските избори, които ще се проведат през април тази година, предава македонската информационна агенция  „Макфакс“ , като допълва, че лидерът на опозиционната партия Християн Мицковски предвиди тежко поражение за политическите опоненти. \r\n„Ще отидем на изборите и ще ви победим жестоко от първия до последния. Македонци, нека си върнем  държавата. Този мрак ще приключи, ВМРО-ДПМНЕ е народът, а народът е Македония“, бяха думите, които Мицковски отправи към протестиращите пред парламента в Скопие.   \r\nТой обвини правителството, че използва целия си „недемократичен потенциал“ за спечелване на изборите.„Е, следователно, преди президентските избори те започнаха да вербуват, да умуват, да корумпират, да си купят мир малко от малко, защото те обещаха много. Но това е напразно, няма да мине. На всички тези анализатори, бивши помилвани политици, които казват, че ВМРО-ДПМНЕ ще бойкотира – няма да бойкотира… ВМРО-ДПМНЕ и коалицията „За по-добра Македония\" ще ви победят на президентските избори, така че няма да знаете какво ви се е случило\", увери Мицковски.  Тереза Герова", "date": "2019.01.10", "title": "„Макфакс“ (Македония): ВМРО-ДПМНЕ няма да бойкотира президентските избори"}
{"url": "http://www.focus-news.net/news/2019/01/10/2610403/aktualna-patna-obstanovka.html", "text": "Информация за състоянието на републиканските пътища към 06.00 часа на 10 януари 2019 г., предоставена от  пресцентъра на Агенция \"Пътна инфраструктура\".   \r\nІ. Метеорологична обстановка: \r\nТемпературите са в интервала от - 8° до + 6°. Времето над страната е предимно облачно. Слаб до умерен вятър духа в областите: Варна, Добрич, Ловеч, Пловдив, Силистра, Търговище и в района на проход „Троянски“, Шипково и Рибарица.  \r\nДъжд вали в областите: Бургас, Добрич, Силистра и Ямбол. Сняг вали: проход „Предел“, Попови ливади, Шипка, Банско и областите: Видин, Враца, Пловдив, София и Перник. \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м има в района на Сливен, Твърдица, проход „Обзорски“ и Айтоски“. \r\n- до 100 м има в района на Силистра. \r\n- до 150 м има в района на проход „Шипка“. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- до 10.01.2019 г. при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и изрично е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч до 31.05.2019 г. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОбласт Сливен: \r\nВременно движението по АМ Тракия посока Бургас в района на с. Хаджи Димитрово от км 272+700 до км 272+ 900 се осъществява в едната лента поради ремонт на мантинелата в разделителна ивица до 11.01.2019 г. Ограничено е движението в изпреварващата лента. Движението се регулира с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360; \r\nНа 10.01.2019 г., от 10:30 ч. до 13:30 ч. движението в тунел „Правешки ханове“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София. \tОт 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация. \r\nАМ „Струма“:  \r\nПоради влошени метеорологични условия на територията на Република Гърция и ограничаване на движението на МПС над 12 тона от тяхна страна през ГКПП „Кулата“, поетапно започва спирането на тежкотоварни автомобили над 12 тона по АМ Струма за областите: София, Перник, Кюстендил, Благоевград посока Кулата. Шофьорите на товарните автомобили е необходимо да изчакват на място на обособените за момента места и да изпълняват указанията на Пътна полиция. \r\nОбласт Благоевград: \r\nВременно е ограничено движението по АМ „Струма“ от п.в „Бобошево“ посока София на МПС над 12 тона поради снегопочистване.  \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - забранен за МПС над 12 т с ремаркета и полуремаркета.   \r\n- „Предел“ - забранен за МПС над 12 т; \r\n- „Рожен“ - МПС над 12 т /задължително с вериги/; \r\n- „Превала“ - забранен за МПС над 12 , както и тегленето на ремаркета и полуремаркета \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т -  целогодишно; \r\n- „Петрохан“ - забранен за МПС над 12 т, както и тегленето на ремаркета и полуремаркета. Срок целогодишно; \r\n- „Троянски“ - забранен за всички МПС. \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОбласт Кюстендил: Временно се ограничава движението по път I-6 Кюстендил-ГКПП Гюешево за МПС над 12т. за снегопочистване. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижение с повишено внимание по път I-9 от км 212+000 до км 216+000    /обходния път на Ахелой/ поради ремонтни дейности на пътното платно. Участъкът е сигнализиран с пътни знаци. Срок до 11.01.2019 г.             \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nОграничено е движението Благоевград - ГКПП Логодаж за МПС над 12 т.  \r\nПът III-198: Временно движението по път III-198 Гоце Делчев - Катунци е ограничено за МПС над 10 т. поради снегопочистване. \r\nПът III- 197: Временно движението по път III-197 Гоце Делчев - Доспат е ограничено за МПС над 12 т. поради снегопочистване. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът II-62: Ограничено движение за МПС над 12 т. по път II-62 Дупница - Кюстендил поради снегопочистване. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-865: Задължително движение с вериги за всички МПС по път III-865 Ардино – Вехтино поради влошени метеорологични условия. Товарните автомобили над 12 т. да се движат без ремаркета и полуремаркета. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета, останалите МПС да се движат задължително с вериги. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nДвижение на всички МПС с вериги, товарните автомобили без ремаркета и полуремаркета за цялата Смолянска област.  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.10", "title": "Актуална пътна обстановка"}
{"url": "http://www.focus-news.net/news/2019/01/10/2610405/predstoyashti-mezhdunarodni-sabitiya-za-10-yanuari-agentsiya-fokus.html", "text": "*** Продължава заседанието на македонския парламент за окончателно приемане на конституционните промени, произтичащи от договора за името между Атина и Скопие \r\n*** Германският канцлер Ангела Меркел пристига на първата си официална визита в Гърция от 2014 година \r\n*** Председателят на Европейската комисия Жан-Клод Юнкер и екип комисари откриват председателството на Румъния в Съвета на ЕС \r\n*** Реч на лидера на Лейбъристката партия Джереми Корбин за Брекзит \r\n*** Пресконференция на унгарския премиер Виктор Орбан \r\n*** Бившият външен министър на Великобритания Борис Джонсън ще изнесе реч за Брекзит \r\n*** Кръгла маса с европейския комисар по търговията Сесилия Малстрьом \r\n*** Президентът на САЩ ще посети южната граница с Мексико на фона на политическото противоборство около финансирането на стената \r\n*** Започва вторият мандат на венецуелския президент Николас Мадуро \r\n***", "date": "2019.01.10", "title": "Предстоящи международни събития за 10 януари ( Агенция „Фокус“ )"}
{"url": "http://www.focus-news.net/news/2019/01/10/2610404/predstoyashti-sabitiya-v-stranata-za-10-yanuari-agentsiya-fokus.html", "text": "*** \r\nОт 09.30 часа в Националния пресклуб на БТА ще се проведе дискусия на тема „Как бизнесът подкрепя българското висше образование?”, организирана от Фондация „Подкрепа за образование”. \r\n*** \r\nОт 10.00 часа 13-и състав на Специализирания наказателен съд ще гледа делото срещу Румяна Ж. за престъпление по служба – чл. 283 НК.  \r\n*** \r\nОт 10.30 часа 18-и състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група.  \r\n*** \r\nОт 11.00 часа в зала 610 в сградата на Централно управление на НАП ще се проведе пресконференция във връзка с началото на данъчната кампания. \r\n*** \r\nОт 11.00 часа 10-и състав на Специализирания наказателен съд ще гледа делото срещу Бенито И., Иван И., Емил И., Валентин А. и Цветан Б. за организиране и ръководене на организирана престъпна група.  \r\n*** \r\nОт 11.00 часа в Логистичен център на cargo-partner, Австрийското търговско представителство ще представи резултатите от официално проучване сред австрийските компании за развитието на инвестиционния климат в България.  \r\n*** \r\nОт 12.00 часа 3 състав на Специализирания наказателен съд ще гледа делото срещу Петър М. за участие в организирана престъпна група.  \r\n*** \r\nОт 13.00 часа изпълнителният директор на ЦГМ ще представи дейностите по доизграждане на подземен паркинг на Метростанция „Стадион Васил Левски“. \r\n*** \r\nОт 13.00 часа, пред сградата на Представителството на Европейската комисия, Политическа партия „МИР” организира мирен протест срещу новите текстове в пакет „Мобилност 1“ и в подкрепа на исканията на българските превозвачи.  \r\n*** \r\nОт 14.00 часа в Националния пресклуб на БТА, Сдружение „Спинална мускулна атрофия“ ще обяви публична кампания „Министър Ананиев, спите ли добре?!“, която е „срещу бездушието и оставянето на произвола от страна на МЗ и НЗОК на деца, болни от смъртоносна болест“. \r\n*** \r\nОт 13.00 часа в зала „Скаптопара“ Димитър Кузманов ще играе тенис с деца. В залата ще бъдат изградени мини кортове, а изпратилият най-силната си година тенисист ще играе срещу всички желаещи по време на специалната среща, чиито домакин ще бъде Община Благоевград.  \r\n*** \r\nОт 17.00 часа в зала №5 на Общината ще се проведе публично обсъждане на проекта за бюджет и инвестиционна програма за 2019 година.   \r\n*** \r\nОт 18.00 часа изложбата „Януари“ на Дружество на художниците – Бургас ще бъде открита официално в галерията на ул. „Александровска“ 22. \r\n*** \r\nОт 18.30 часа в КЦ „Морско казино“ ще бъде представен българският филм „Пощальонът“. \r\n*** \r\nОт 12.00 часа в ритуална зала на гробищния парк ще се състои поклонението пред тленните останки на бившия директор на Музикално-драматичен театър (МДТ) „Константин Кисимов“ Сава Димитров.   \r\n*** \r\nОт 12.00 часа в Регионалния пресклуб ще състои пресконференция на организацията „Приятели на животните“.  \r\n*** \r\nОт 17.00 часа в заседателната зала на Общински съвет - Дългопол ще се състои публично обсъждане на бюджета за 2019 г. \r\n*** \r\nОт 10.00 часа в заседателна зала на Общината ще се проведе обществено обсъждане на резултатите от извършена инвентаризация на горски територии. \r\n*** \r\nОт 17.30 часа в залата на Възрожденското училище ще бъде представена новата книга на Георги Тошев, \"Години любов\", посветена на 80 години от рождението на Невена Коканова.   \r\n*** \r\nОт 19.00 часа в голямата зала на Драматично-куклен театър „К. Величков“ ще се играе комедията „Когато котката я няма“.   \r\n*** \r\nОт 13.30 часа в УМБАЛ „Света Марина“ ще се проведе среща-разговор с пионерите в роботизираната гинекологична хирургия чл.-кор. проф. Григор Горчев и проф. Славчо Томов. \r\n*** \r\nОт 09.00 часа в зала 2 на Окръжния съд ще се проведе заседание по делото срещу Стефан М. и Петър А., обвинени в кражба и притежание на огнестрелно оръжие.  \r\n*** \r\nОт 09.30 часа в зала 1 на Апелативния съд ще се проведе заседание по делото, с което Окръжна прокуратура - Стара Загора протестира присъда спрямо трима души, които Старозагорският окръжен съд е признал за виновни в извършване на  убийство и опит за убийство. Недоволни от наказанията са и всички осъдени. \r\n*** \r\nОт 13.30 часа в зала 5 на Окръжния съд ще се проведе заседание по делото срещу Ваня У., обвинена че при управление на моторно превозно средство по непредпазливост е причинила смъртта на 75-годишен мъж. \r\n*** \r\nОт 19.00 часа в Регионален природонаучен музей ще се състои презентация „Пещерите на Коста Рика и техните обитатели“.  \r\n*** \r\nОт 19.30 часа в Limacon Event Center ще се проведе първият публичен дебат на номинираните за вътрешните избори за определяне на кандидатите на „Да, България!“ за евродепутати в единната листа на Демократична България за изборите за Европейски парламент през 2019 г.  \r\nПреди дебата, от 15.00 часа, номинираните кандидати ще се срещат хора в центъра на града, като ще бъдат поставени специално за целта изградени маси на ул. \"Княз Александър Батенберг\" (Главната).  \r\n***  \r\nОт 17.00 часа в ХГ Николай Павлович” ще бъде открита изложба на карикатуриста Йовчо Савов. Започват Алековите дни.  \r\n*** \r\nОт 11.30 часа в залите на Регионален исторически музей „Стою Шишков“ – Смолян ще бъде открита изложбата „По шевиците ще ги познаете…“.  \r\n*** \r\nОт 19.00 часа в Драматичен театър ще се състои премиера на „Прелестите на изневярата“ от Валентин Красногоров. \r\n*** \r\nОт 10.00 часа в сградата на ВиК ще се проведе Общо събрание на съдружниците.  \r\n*** \r\nОт 12.00 часа в зала „Тича“ на хотел „Шумен“ омбудсманът Мая Манолова и общественият посредник на Община Шумен Иван Капралов организират обществена дискусия на тема: „Право на заплащане на качествена ВиК услуга“. \r\n*** \r\nОт 14.00 часа в заседателна зала на ДКТ „В. Друмев“ ще се проведе пресконференция на която ще бъде отчетена 2018 година и ще бъдат представени творческите планове за 2019 г., както и  театралният фестивал „Нова българска драма“.", "date": "2019.01.10", "title": "Предстоящи събития в страната за 10 януари (Агенция „Фокус“)"}
{"url": "http://www.focus-news.net/news/2019/01/10/2610399/otpadat-ogranicheniyata-za-mps-nad-12-t-po-pat-i-6-kyustendil-gkpp-gyueshevo-i-po-pat-ii-62-dupnitsa-kyustendil.html", "text": "Отпадат ограниченията за МПС над 12 т по път I-6 Кюстендил - ГКПП „Гюешево“ и по път II-62 Дупница – Кюстендил. Това съобщиха от пресцентъра на  Агенция „Пътна инфраструктура\" .", "date": "2019.01.10", "title": "Отпадат ограниченията за МПС над 12 т по път I-6 Кюстендил - ГКПП „Гюешево“ и по път II-62 Дупница – Кюстендил"}
{"url": "http://www.focus-news.net/news/2019/01/10/2610408/nezavisen-makedoniya-snegat-i-studat-prekasnaha-uchebniya-protses-v-280-uchilishta-v-albaniya.html", "text": "Снегът и ниските температури са причинили прекъсване на учебния процес  в няколко области в Албания. \r\nМинистерството на образованието, младежта и спорта заяви, че общо 280 училища в страната няма да работят  и в близките дни. \r\nПоради силните снеговалежи планинските пътища са заснежени, някои национални пътища са непроходими, има чести прекъсвания в електроснабдяването. \r\nОценявайки ситуацията като тежка, министърът на отбраната Олта Джачка призова гражданите да не напускат домовете си без основателна причина, а собствениците на превозни средства да не шофират без сериозна необходимост и да спазват пътните знаци и указанията на полицията. \r\nПовече от 2000 военнослужещи, полицията, работници по електроподаването са напълно готови да помогнат на гражданите, ако е необходимо. Армейски хеликоптери с екипажи са подготвени за транспортиране на болни, както и за доставка на храни в откъснати населени места, каза Джачка. \r\nСелищата в Голо Бърдо и Гора са напълно блокирани, пише вестникът.  Юлиян Марков", "date": "2019.01.10", "title": "Независен“ (Македония): Снегът и студът прекъснаха учебния процес в 280 училища в Албания"}
{"url": "http://www.focus-news.net/news/2019/01/10/2610409/api-dvizhenieto-v-tunel-praveshki-hanove-na-avtomagistrala-hemus-shte-e-dvuposochno-v-edna-traba-ot-1030-chasa-do-1630-chasa-poradi-ogled-na-osvetitelnata-sistema.html", "text": "От 10.30 часа до 13.30 часа движението в тунел „Правешки ханове“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София. Това съобщиха от пресцентъра на  Агенция „Пътна инфраструктура\" . От 13.30 часа до 16.30 часа ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.10", "title": "АПИ: Движението в тунел „Правешки ханове“ на автомагистрала „Хемус“ ще e двупосочно в една тръба от 10.30 часа до 16.30 часа поради оглед на осветителната система"}
{"url": "http://www.focus-news.net/news/2019/01/10/2610406/nimh-vremeto-shte-e-oblachno-s-valezhi-ot-snyag-v-severozapadnite-rayoni-i-visokite-poleta-na-zapadna-balgariya.html", "text": "Днес ще е облачно, с валежи от сняг в северозападните райони и високите полета на Западна България, в централните райони - от дъжд и сняг, а в Източна България и крайните югозападни райони - само от дъжд. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . В Родопската област ще има значителни валежи от дъжд, а в северозападните райони и високите полета на Западна България ще се образува нова снежна покривка до 10-15 см. Атмосферното налягане през деня слабо ще се повиши, но ще остане значително по-ниско от средното за месеца. Ще духа слаб северозападен, в Източна България силен южен вятър, който до обяд ще отслабне и в Североизточна България ще се ориентира от север-североизток. Максималните температури ще са между 0° и 5°, в Югоизточна България до 10°-11°. \r\nНад Черноморието ще бъде облачно с валежи от дъжд. Ще духа южен силен, който в следобедните часове по северното крайбрежие ще отслабне и ще се ориентира от север-североизток. Максимални температури между 8° и 11°. Температурата на морската вода е 5-6°. Вълнението на морето ще бъде 2-3 бала, по северното срайбрежие и в открито море ще се усили до 4 бала. \r\n В планините ще бъде облачно с валежи от сняг, който през деня в ниските части ще премине в дъжд. Ще духа силен до бурен югозападен вятър. Максималната температура на височина 1200 метра ще е около 2°, на 2000 метра – около минус 3°.", "date": "2019.01.10", "title": "НИМХ: Времето ще е облачно с валежи от сняг в северозападните райони и високите полета на Западна България"}
{"url": "http://www.focus-news.net/news/2019/01/10/2610393/afp-donald-tramp-shte-poseti-granitsata-s-meksiko-za-da-zashtiti-proekta-si-za-stena.html", "text": "Доналд Тръмп ще посети границата с Мексико в Тексас, в четвъртък, за да защити плана си за стената и да подчертае посланието си за сигурност на фона на влошаващата се  политическата криза, предизвикана от бюджетната борба между президента и демократите, предава  AFP .  \r\nВ сряда американският президент внезапно напусна срещата  с водещите демократи. \r\nВ деня след тържествена реч от Овалния кабинет, в който той използва драматичен тон, за да се опита да убеди американците на всяка цена в неговия водещ проект за сигурност, Тръмп повтори, че няма да се откаже от основното  си обещание по време на кампанията. \r\nДискусиите са блокирани. Стопанинът на Белия дом претендира за  5.7 милиарда долара за \"стоманена ограда\" или стена, за да ограничи незаконната имиграция. Демократите отказват да отпуснат средства за този проект, които те считат за \"неморален\" и неефективен. \r\nНо бюджетната парализа има много конкретни последици: повече от две седмици около 800 000 федерални служители не получават заплати. Рекордът за най-дългото \"затваряне\" в историята е на път да падне: 21 дни, между края на 1995 г. и началото на 1996 г., по време на президентството  на Бил Клинтън.  Юлиян Марков", "date": "2019.01.10", "title": "AFP: Доналд Тръмп ще посети границата с Мексико, за да защити проекта си за стена"}
{"url": "http://www.focus-news.net/news/2019/01/10/2610400/tass-petima-britanski-voenni-sa-zaginali-v-iztochna-siriya-pri-teroristichna-ataka.html", "text": "Петима британски военнослужещи, воюващи в международната коалиция под егидата на Съединените щати в Източна Сирия, бяха убити по време на сблъсък с терористи от „Ислямска държава“, съобщава сирийският вестник Al-Watan, цитиран от  TACC .  \r\nСпоред информацията терористите са  използвала пясъчна буря, за да контраатакуват позиции на арабско-кюрдските формирования „Сили на демократична Сирия“ (СДС), на които е предоставена военната подкрепа от британските военни. \r\nНападението е станало  в района на село Шафаа, което бе освободено в събота от отряди на СДС. Няколко британци са ранени и отведени в болница в град Хасака.  Юлиян Марков", "date": "2019.01.10", "title": "ТАСС: Петима британски военни са загинали в Източна Сирия при терористична атака"}
{"url": "http://www.focus-news.net/news/2019/01/10/2610411/sofiya-izpalnitelniyat-direktor-na-tsgm-hristian-petrov-shte-predstavi-deynostite-po-doizgrazhdane-na-podzemen-parking-na-metrostantsiya-stadion-vasil-levski.html", "text": "Изпълнителният директор на Центъра за градска мобилност (ЦГМ) Христиан Петров ще представи дейностите по доизграждане на подземен паркинг на Метростанция „Стадион Васил Левски“. Това съобщиха от пресцентъра на  Столична община . Събитието ще се състои в 13.00 часа при входа на метростанцията.", "date": "2019.01.10", "title": "София: Изпълнителният директор на ЦГМ Христиан Петров ще представи дейностите по доизграждане на подземен паркинг на Метростанция „Стадион Васил Левски“"}
{"url": "http://www.focus-news.net/news/2019/01/10/2610396/makfaks-letishteto-v-podgoritsa-raboti-normalno.html", "text": "Летището в Подгорица работи нормално, предава  Макфакс . \r\nЛетището беше затворено в следобедните часове във вторник поради снеговалеж. Пистите и пътеките за рулиране са почистени и самолетите кацат и излитат нормално. Във вчерашния ден в Подгорица е паднал сняг с дебелина седем сантиметра, като прогнозите са за задържане на отрицателните температури през целия ден днес. Почистват се улиците и тротоарите от остатъците от снега, за да не се формира лед, съобщават от Макфакс.  Юлиян Марков", "date": "2019.01.10", "title": "Макфакс: Летището в Подгорица работи нормално"}
{"url": "http://www.focus-news.net/news/2019/01/10/2610413/api-otpadat-ogranicheniyata-za-dvizhenie-zadalzhitelno-s-verigi-za-vsichki-avtomobili-po-pat-iii-865-ardino-vehtino.html", "text": "Отпадат ограниченията за движение задължително с вериги за всички автомобили по път III-865 Ардино – Вехтино. Това съобщиха от  пресцентъра на Агенция \"Пътна инфраструктура\" . Отпадат ограниченията за товарните автомобили над 12 т. да се движат без ремаркета и полуремаркета.", "date": "2019.01.10", "title": "АПИ: Отпадат ограниченията за движение задължително с вериги за всички автомобили по път III-865 Ардино – Вехтино"}
{"url": "http://www.focus-news.net/news/2019/01/10/2610415/ria-novosti-vazmozhno-e-poseshtenieto-na-shindzo-abe-v-rusiya-da-bade-otlozheno-ili-otmeneno.html", "text": "Посещението на японския премиер Шинзо Абе в Русия, насрочено за 21 януари, може да бъде отложено или отменено, съобщи един от най-известните японски експерти по отношенията с Русия, политолога  Ицуро Накамура, цитиран от  РИА Новости \r\nВ най-лошия случай може да бъде отменено посещението на японския премиер Шинзо Абе в Русия, което бе насрочено за 21 януари. Или поне отложено. Например, до май, когато Абе може да участва в икономическия форум в Санкт Петербург. Речта му пред телевизионния канал Asahi в началото на януари, както и статия от вестник Yomiuri, може да се възприемат като обида в Русия ”, смята експертът. \r\n„Външният министър на Русия Сергей Лавров многократно е заявявал, че преговорите за мирен договор трябва да се провеждат въз основа на безусловното признаване от страна на  Япония на изхода от Втората световна война. И в този случай, думите, че Япония няма да изгони руснаците от островите или ще изплати обезщетение на своите граждани, които преди това са живели на тези острови, може да се възприеме в Русия като непризнаване на изхода от Втората световна война, тъй като въпросът за компенсациите предполага незаконната окупация на островите от Русия“, припомня експертът  Юлиян Марков", "date": "2019.01.10", "title": "РИА Новости: Възможно е посещението на Шиндзо Абе в Русия да бъде отложено или отменено"}
{"url": "http://www.focus-news.net/news/2019/01/10/2610412/pleven-ofitsialno-shte-bade-postaveno-nachaloto-na-razvitieto-i-prilozhenieto-na-robotikata-v-universitetskata-bolnitsa-sveta-marina.html", "text": "С две робот-асистирани гинекологични операции екипите на чл.-кор. проф. Григор Горчев и проф. Славчо Томов дават официален старт на развитието и приложението на роботиката във високотехнологичната Университетска болница „Света Марина“ – Плевен. Това съобщиха от пресцентъра на  Медицински университет - Плевен . \r\nОт началото на 2019 година УМБАЛ „Света Марина“ – Плевен ще прилага натрупания 10-годишен опит в роботизираната хирургия в гинекологията при лечението на своите пациенти. Болницата вече разполага с роботизирана система от последно поколение da Vinci Xi, с която ще се извършват робот-асистирани операции в гинекологията, общата хирургия и урологията. Два са гинекологичните екипи, които ще извършват роботизирани операции - единият под ръководството на чл.-кор. проф. Григор Горчев като хирург на конзола, а вторият под ръководството на проф. д-р Славчо Томов. Урологичният екип ще се ръководи от доц. д-р Николай Колев, а хирургичният - от д-р Димитър Цанков. \r\nРоботизираната хирургия е нова философия, която промени бъдещето на хирургията въобще. С въвеждането на новата роботизирана система в клиничната практика ще се наблюдават по-добри резултати в оперативната и лечебната дейност. Доказани са многобройните ползи за пациентите при прилагането на роботизираната хирургия: минимално инвазивна хирургия, прецизност и безопасност за пациента, без разрези и белези, ниска кръвозагуба, намаляване на постоперативната болка и дискомфорт, съкращаване на болничния престой, бързо възстановяване и връщане на пациентите към нормален социален живот.  \r\nПрез месец януари 2018 г. се навършиха 10 години от въвеждането за първи път на роботизираната хирургия в България и в Югоизточна Европа от екипа на проф. д-р Григор Горчев, д.м.н. Проф. д-р Григор Горчев и проф. д-р Славчо Томов. Те имат съществен принос за развитието на това революционно направление в съвременната медицина не само у нас, но и в Европа. Професор Горчев е първият сертифициран хирург на конзола за работа с роботизираната система da Vinci за Югоизточна Европа и нашата страна, преминал успешно четири нива на обучение в Центъра по телехирургия в Страсбург, Франция. \r\nВ 13.30 часа в УМБАЛ „Света Марина“ ще се проведе среща-разговор с пионерите в роботизираната гинекологична хирургия чл.-кор. проф. Григор Горчев и проф. Славчо Томов, които ще представят новата роботизирана система от последно поколение da Vinci Xi и първите случаи, оперирани с нея и своята визия за развитието на роботиката в Медицински университет – Плевен и университетските болници.", "date": "2019.01.10", "title": "Плевен: Официално ще бъде поставено началото на развитието и приложението на роботиката в Университетската болница „Света Марина“"}
{"url": "http://www.focus-news.net/news/2019/01/10/2610416/denyat-10-yanuari-v-balgarskata-istoriya.html", "text": "В студената зима на 1878 година продължават боевете от Руско-турската война. Освободени са Копривщица и Клисура. Главната квартира на Руската армия е преместена от Ловеч в Севлиево. \r\nМладотурците на Енвер Бей вземат властта в Турция през 1913 година. Правителството на партията “Единение и прогрес” прекъсва мирните преговори, след което започва вторият етап от Балканската война между Турция и съседите й. \r\nПрез 1944 година в хода на Втората световна война съюзническата англо-американска авиация извършва над София първият дневно-нощен въздушен удар. В него участват 280 самолета. Убити са 431 души, ранени са 611 души. Разрушени са 537 сгради и свалени 6 български самолета .  \r\n2009 г. \r\nБожидар Михайлов Нанев е избран за председател на Българския лекарски съюз. Той е български лекар и политик, специалист в областта на обща, гръдна и детска хирургия. В продължение на няколко месеца през 2009-2010 година е министър на здравеопазването в кабинета на ГЕРБ и Бойко Борисов. \r\n2003 г. \r\nПрезидентът на Република България присъжда Орден „Стара планина” – първа степен на проф. д-р Стефан Михайлов. \r\n2002 г. \r\nВоенният министър Николай Свинаров внася в правителството предложение военновременната българска армия да се намали от 250 на 100 000 души. Мирновременната да бъде 41 000 с още 4000 в структурите на Министерството на отбраната. \r\n1997 г. \r\nОрганизирано е протестно шествие на опозицията срещу Народното събрание, което завършва с окупация и нападение над сградата. Късно през нощта полицията разгонва със сила демонстрантите. Президентът д-р Желю Желев отказва да даде мандат на БСП за съставяне на ново правителство, а опозицията обявява начало на национална политическа стачка и призовава към гражданско неподчинение. \r\n1996 г. \r\nНародното събрание отхвърля втори вот на недоверие към правителството на Жан Виденов, предложен от СДС заради зърнената криза. \r\n1971 г. \r\nБългария подписва спогодба за стокообмен и плащания с Чехословакия за периода 1971- 1975 г. \r\n1958 г. \r\nНа 10 и 11 януари е проведен учредителен конгрес на Българският съюз за физическа култура и спорт (БСФС). \r\n1954 г. \r\nОткрит е първият ски-лифт в България край хижа \"Алеко\" на Витоша. \r\n1945 г. \r\nБългария подписва търговска спогодба с Румъния. \r\n1944 г. \r\nВ хода на Втората световна война (1939-1945 г.) съюзническата англо-американска авиация извършва над София първия дневно-нощен въздушен удар. \r\n1934 г. \r\nНа запитване отправено от страна на немското правителство за арестуваните през март 1933 г. (за пожара в Райхстага) българи Г. Димитров, Бл. Попов и В. Танев - българското правителство заявява, че те не са български поданици. На 15 февруари те получават съветско гражданство и на 27 февруари са екстрадирани в СССР. \r\n1891 г. \r\nПравителството на Стефан Стамболов обнародва Закон за пенсиите на чиновниците и служащите по гражданското ведомство \r\n1878 г. \r\n В хода на Руско-турската освободителна война главната квартира на руската армия се премества от Ловеч в Севлиево. На този ден са освободени Копривщица и Клисура. \r\n1808 г. \r\nСофроний Врачански изпраща от Букурещ пълномощно на българския представител в Петербург Иван Замбин. На тази дата са родени: \r\nПрез 1989 г. е родена Нина Добрев, канадска актриса с български корени \r\nПрез 1959 г. е роден Венцислав Мартинов, български комик На тази дата умират: \r\n2014 г. \r\nУмира българският естраден певец Георги Найденов (Гого) – член на музикалната формация „Тоника“. \r\nРоден е в Бургас на 6 август 1949 г. През 1971 г. Гого и Ева, заедно с Анастасия Бинчева - Сия и Хари Шерикян, създават вокалния квартет „Тоника“. Идеята е да са аналог на италианския квартер „Рики е повери“. \r\nПрез 1981 г. Гого, Ева, Иван Христов, Красимир Гюлмезов и Виолета Гюлмезова създават групата „Домино“. \r\nПрез 1994 г. по-голямата част от вокалистите от „Тоника“, „Домино“ и „Тоника СВ“ се събират, за да направят сборната формация „Фамилия Тоника“. Групата изпълнява много от най-известните шлагери на „Тоника“, „Тоника СВ“ и „Домино“, но създава и нови песни. Около 2005 година започват здравословните проблеми на Найденов, заради които той постепенно прекратява музикалната си кариера и се оттегля от публичния живот. Дълго време е диагностициран и лекуван от латерална амиотрофична склероза, но впоследствие се установява, че страда от лаймска болест и е лекуван неправилно. След дългогодишно тежко боледуване почива на 64-годишна възраст. \r\nЗа постиженията си в музикалното изкуство и за приноса му за издигане авторитета на българската култура и на град Бургас, през 2011 г. Георги Найденов е обявен за почетен гражданин на Бургас. \r\n2008 г. \r\nУмира руският офицер подполковник Михаил Петрович Минин. Известен е с това, че на 30 април 1945 г. в състава на щурмова група успява да се изкачи на покрива на Райхстага и пръв да развее Знамето на победата. \r\n2007 г. \r\nУмира проф. д-р Елена Трайчева Георгиева (Керпичева). Тя е българска езиковедка, ученичка на Любомир Андрейчин. Цялата ѝ кариера преминава в Института за български език при Българската академия на науките. Преподава и в Шуменския, и в Пловдивския университет. Неин син е езиковедът Борислав Георгиев. \r\n1975 г. \r\nУмира Стойчо Стефанов Мошанов - български политик, племенник на Н. Мушанов. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.10", "title": "Денят 10 януари в българската история"}
{"url": "http://www.focus-news.net/news/2019/01/10/2610417/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с извършване на строително-монтажни работи на ул. „Ваклинец“ в кв. „Драгалевци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Ваклинец“ от ул. „Горски синчец“ до ул. „Св. Горазд“, ул. „Св. Горазд“ от ул. „Наум“ до ул. „Ябълкова градина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Горазд“ ъгъла с ул. „Ваклинец“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/10/2610414/smolyan-otpadat-ogranicheniyata-za-dvizhenie-na-prevozni-sredstva-s-verigi-na-teritoriyata-na-oblastta.html", "text": "Отпадат ограниченията за движение на превозни средства с вериги на територията на областта. Това съобщиха от пресцентъра на  Агенция „Пътна инфраструктура“ . Остават в сила ограниченията за движение на товарните автомобили над 12 тона без ремаркета и полуремаркета през проходите Превала и Печинско, по път II-37 Батак – Доспат и по път III-866 Девин – Михалково.", "date": "2019.01.10", "title": "Смолян: Отпадат ограниченията за движение на превозни средства с вериги на територията на областта"}
{"url": "http://www.focus-news.net/news/2019/01/10/2610418/kyustendil-obshtina-dupnitsa-organizira-obshtestveno-obsazhdane-na-rezultatite-ot-izvarshena-inventarizatsiya-na-gorski-teritorii.html", "text": "Община Дупница организира обществено обсъждане на резултатите от извършена инвентаризация на горски територии. Това съобщиха за  Радио „Фокус” – Кюстендил  от Общината. Общественото обсъждане е насрочено за 10.00 часа в заседателната зала. На него могат да присъстват всички заинтересовани лица. Касае се за извършена инвентаризация, горско стопански план и план за дейностите по опазване от пожари на горски територии, собственост на Община Дупница. Проверките са извършени от страна на експерти от Регионална дирекция по горите – Кюстендил. В рамките на общественото обсъждане ще бъдат представени резултатите, както и разработените планове. \r\nВенцеслав ИЛЧЕВ", "date": "2019.01.10", "title": "Кюстендил: Община Дупница организира обществено обсъждане на резултатите от извършена инвентаризация на горски територии"}
{"url": "http://www.focus-news.net/news/2019/01/10/2610407/balgarskite-prevozvachi-izlizat-na-protest-v-bryuksel-sreshtu-paketa-makron.html", "text": "Българските превозвачи излизат на протест срещу пакета „Макрон“ на площад „Люксембург“ в Брюксел. Протестът им ще започне в 9.00 часа и ще приключи в 13.00 часа (българско време). Около 360 са протестиращите, идващи от България, очаква се към тях да се присъединят над 100 превозвачи, живеещи в района на белгийската столица или пътуващи със собствен превоз. С българските превозвачи ще протестират и около 260 техни румънски колеги. В протестните действия ще се включат и 10 камиона, които ще бъдат позиционирани на около 500 метра от мястото на протеста. Протестиращите ще се придвижат от там до площад „Люксембург“. Протестът е мирен, не се предвижда затваряне или блокиране на улици.  \r\nПревозвачите настояват да отпадне задължението за връщане на камионите на всеки 4 седмици до държавата на регистрация на фирмата, както и забраната водачите да прекарват 45-часовата си почивка в кабината на камионите. Водачите искат правилата за командироване на работници да не се прилагат спрямо тях, защото така ще нараснат разходите, ще има риск от фалити и нарастване на цените на превозите и стоките. Те не приемат мярката, с която при международния автомобилен транспорт ще се прилага социално-осигурителната система на страната членка, в която шофьорите извършват най-голям дял от своята трудова дейност. \r\nВ Брюксел превозвачите ни ще бъдат подкрепени от депутати, от евродепутати от всички политически семейства, както и от транспортния министър Росен Желязков. С протеста им срещу пакета „Мобилност“ се солидаризираха президентът Румен Радев и правителството.", "date": "2019.01.10", "title": "Българските превозвачи излизат на протест в Брюксел срещу пакета „Макрон“"}
{"url": "http://www.focus-news.net/news/2019/01/10/2610422/denyat-10-yanuari-v-svetovnata-istoriya.html", "text": "В 1169 година суздалският княз Андрей Боголюбски, син на великия Юрий Долгоруки, превзема Киев – столицата на Волжка България. \r\nПрез 1514 година в Испания е отпечатано първото в света издание на Библията на няколко езика. \r\nНай-старото метро в света – лондонското – открива първата си линия. Годината е 1863-а. \r\n2018 г.  \r\nНад 200 души са арестувани и десетки хора са ранени по време на сблъсъци между протестиращи и полицията в няколко градове на Тунис. \r\n2017 г. \r\nУмира Клеър Холингуърт (105 г.), британски журналист и военен кореспондент, която първа докладва за избухването на Втората световна война. \r\n2016 г. \r\nТурските сили за сигурност убиват най-малко 32 бунтовници от Кюрдската работническа партия (ПКК) във военни операции в югоизточна Турция. \r\n2016 г. \r\nМинистерството на отбраната на Афганистан съобщава, че област Даркад в северен Тахар е паднало под негово ръководство.  \r\n2016 г. \r\nНа 69-годишна възраст Умира британската музикална легенда Дейвид Бауи \r\n2016 г. \r\nНовоназначеният президент на Каталуния, Карлес Пигдемон обещава да продължи усилията на своя предшественик Артур Мас за отцепване на Каталуня от Испания в рамките на 18 месеца. \r\n2015 г. \r\nДесет годишно момиченце се взривява в Майдугури, Нигерия отнемайки живота на 20 човека. Ранените са още 18. \r\n2014 г. \r\nСамопровъзгласилият се за президент на Централноафриканската република Мишел Джотодия подава оставка. Причината е невъзможността властите да се справят с насилието в страната между християни и мюсюлмани. Министър-председателят на Централноафриканската република Никола Тиангей подава оставка. Армейски танкове на Франция заемат позиции около президентския дворец в столицата на Централноафриканската република. \r\n2013 г. \r\nПри серия от терористични атентати в Пакистан загиват над 100 човека, а още над 200 са ранени. \r\n2012 г. \r\nУправителят на Централната банка на Швейцария Филип Хилденбранд подава оставка поради ползване на служебно положение за собствена облага, след като съпругата му се възползва от вътрешна информация и спечелва 75 хиляди франка, препродавайки 504 000 долара на цена от 400 000 швейцарски франка, за да финансира притежавана от нея художествена галерия в центъра на Цюрих. \r\n2011 г. \r\nРадикалната баска групировка ЕТА обявява прекратяване на въоръжената борба срещу испанското правителство, като идеята е да отстоява правата си на политическата арена. През 50-годишната си дейност групировката е отговорна за отнемането на повече от 800 човешки живота. \r\n1994 г.  \r\nВ Брюксел е приета програмата на НАТО “Партньорство за мир”. \r\n1971 г. \r\nУмира Габриел “Коко” Шанел - френска моделиерка. \r\n1966 г. \r\nВ Ташкент завършва започналата на 4 януари индийско-пакистанска среща на високо равнище, на която е обсъден конфликта за Кашмир. \r\n1962 г. \r\nНай-голямата лавина, записана в историята, помита няколко града в Перу. Около 10 млн. тона снежна маса изминават за 7 минути 10 км и отнемат повече от 4000 човешки живота. \r\n1941 г. \r\nСъветският съюз и хитлеристка Германия постигат споразумение за своите сфери на влияние в Източна Европа. Според неговите тайни клаузи са поделени териториите на Полша, а Съветска Русия получава съгласието на Хитлер да окупира Финландия и Прибалтийските държави. \r\n1920 г. \r\nВлизат в сила решенията на Версайският мирен договор, уреждащ отношенията между страните победителки в Първата световна война (1914-1918 г.) и Германия. \r\n1913 г. \r\nВ хода на преговорите за мир в Лондон, целящи прекратяването на Първата балканска война (1912-1913 г.), младотурците водени от Енвер бей, извършват преврат и завземат властта в Турция. \r\n1880 г. \r\nЕкзарх Йосиф I се установява трайно в Цариград въпреки нежеланието на Портата, на Русия и на Патриаршията. \r\n1878 г. \r\nВ хода на Руско-турската освободителна война султан Абдул Хамид II отправя лична молба към английската кралица Виктория за посредничество при започване на преговорите за примирие. \r\n1870 г. \r\n Братята Джон и Уилям Рокфелер създават в Охайо своята компания “Стандард Ойл”, прераснала по-късно в една от най-големите американски корпорации. \r\n1863 г. \r\n Открита е първата линия на метрото в Лондон – най-старото в света. \r\n1861 г. \r\nФлорида става третият щат, отделил се от САЩ. \r\n1815 г. \r\n Британските власти забраняват на гражданите на САЩ да се заселват в Канада. \r\n1514 г. \r\n В Испания е напечатано първото в света издание на Библията на няколко езика. На тази дата са родени: \r\n1949 г. \r\nРоден е Джордж Форман – американски боксьор. Световен шампион в тежка категория от 1973 г. до 1974 г., когато титлата му е отнета от Мохамед Али. \r\n1945 г. \r\nРоден е Род Стюърт – английски рок-певец. \r\n1916 г. \r\nРоден е Карл Бергстрьом - шведски биохимик, нобелов лауреат по физиология и медицина за 1982 г. \r\n1883 г. \r\nРоден е Алексей Николаевич Толстой - руски белетрист, общественик, академик (1939 г.). \r\n1864 г. \r\nРоден е Джон Карвър – американски учен и изобретател. Създател на фъстъченото олио. \r\n1786 г. \r\nРоден е Александър Чернишев – руски генерал, завладял Берлин през 1813 г., военен министър (1827-1852 г.) и княз. \r\n1573 г. \r\nРоден е Симон Мариус – немски астроном. Той претендира за пръв откривател на спътниците на Юпитер. Мариус не разгласява откритието си и славата остава за Галилео Галилей, който ги наблюдава година по-късно. Симон Мариус умира през 1624 г. \r\n1514 г.  \r\nРодена е Маргарита Австрийска - дукеса на Савоя, наместница на Хабсбургите в Нидерландия (1507 г.-1530 г.). На тази дата умират:   \r\n2015 г. \r\nУмира Франческо Рози - италиански режисьор и сценарист. \r\nОт средата на 40-те години започва работа като асистент-режисьор в театъра и киното, а от 50-те години режисира самостоятелно, като сам пише сценариите на повечето си филми. Основна тема в тях са обществени проблеми, като организираната престъпност и корупцията.През 2008 година получава Златна мечка за цялостно творчество. \r\n2008 г. \r\nУмира руският офицер подполковник Михаил Петрович Минин. Известен е с това, че на 30 април 1945 г. в състава на щурмова група успява да се изкачи на покрива на Райхстага и пръв да развее Знамето на победата. \r\n1970 г. \r\nУмира Павел Иванович Беляев – руски космонавт. През 1965 г. заедно с Алексей Леонов извършва полет на космичния кораб \"Восход-2\", по време на който (на 18 март) става първият човек, излязъл в открития Космос. \r\n1951 г. \r\nУмира Синклер Луис - американски белетрист. \r\n1934 г. \r\nРоден е Леонид Кравчук – бивш президент на Украйна. \r\n1918 г. \r\nУмира Константин Йосеф Иречек - чешки историк, член на Френската академия на науките (1898 г.), почитен член на БАН (1898). \r\n1917 г. \r\nУмира Бъфало Бил (Уилям Фредерик Коди) - ловец на бизони и разузнавач на американската армия в сраженията с индианците. \r\n1862 г. \r\n Умира Самуел Колт - американски оръжеен конструктор. Създава завод и компания за производство на стрелково оръжие. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.10", "title": "Денят 10 януари в световната история"}
{"url": "http://www.focus-news.net/news/2019/01/10/2610424/stara-zagora-namalena-e-vidimostta-do-200-metra-v-prohoda-shipka-poradi-magla.html", "text": "Намалена е видимостта до 200 метра в прохода Шипка поради мъгла. Това каза за  Радио „Фокус”  дежурният в Областно пътно управление - Стара Загора. Проходими при зимни условия са пътищата на територията на областта. Пътните настилки са почистени в проходите Шипка и Хаинбоаз, на автомагистралите „Тракия” и „Марица” и в останалата част от област Стара Загора. Времето е облачно. Температурите са от минус 1 до плюс 3 градуса. \r\nСлавяна ГАЙДАРОВА", "date": "2019.01.10", "title": "Стара Загора: Намалена е видимостта до 200 метра в прохода Шипка поради мъгла"}
{"url": "http://www.focus-news.net/news/2019/01/10/2610421/burgas-v-kulturen-tsentar-morsko-kazino-shte-bade-prozhektiran-balgarskiyat-film-poshtalyonat.html", "text": "Международният проект за авторско документално кино КИНЕДОК представя в КЦ „Морско казино“ българския филм „Пощальонът“. Това съобщиха от пресцентъра на  Община Бургас . Прожекцията започва в 18.30 часа, а входът е свободен. Режисьорът Томислав Христов засяга изключително актуална и предизвикваща противоречиви отгласи в обществото тема – бежанците. Лентата е снимана през 2016 година като копродукция на България и Финландия. Село Голям Дервент в миналото е наричано Голяма порта заради стратегическото му положение. То отново попада в центъра на международните събития, защото е първото населено място, през което минават търсещите убежище бежанци. Забравеното село на границата с Турция се е превърнало в една тайна врата към Европа. В същото време местният пощальон решава да се кандидатира за кмет, за да спаси все по-обезлюдяващия се Голям Дервент като го насели със сирийски бежанци. Основният му опонент затваря очи пред проблемите на бягащите от войната, бори се за затваряне на границата и за връщане на комунизма. Изборите за двама кандидати обаче не приключват след преброяването на бюлетините.", "date": "2019.01.10", "title": "Бургас: В Културен център „Морско казино“ ще бъде прожектиран българският филм „Пощальонът“"}
{"url": "http://www.focus-news.net/news/2019/01/10/2610425/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.01.10", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/01/10/2610410/evropeyskata-komisiya-po-transport-shte-glasuva-paketa-mobilnost.html", "text": "Европейската комисия по транспорт ще гласува пакета „Мобилност“. Това се посочва в  дневния ред на заседанието на комисията . Заседанието ще се проведе от 9.00 до 12.00 часа. Българският представител в комисията е евродепутатът от БСП/ПЕС Петър Курумбашев. Европейските депутати ще гласуват специфични правила за командироването на водачите в сектора на автомобилния транспорт. Те ще разгледат изменения в минималните почивки по време на работа и периодите на дневна и седмична почивка.", "date": "2019.01.10", "title": "Европейската комисия по транспорт ще гласува пакета „Мобилност“"}
{"url": "http://www.focus-news.net/news/2019/01/10/2610429/varna-dvizhenieto-se-osashtestvyava-samo-v-aktivnata-lenta-po-avtomagistrala-hemus-v-uchastaka-km-398-km-400-v-posoka-varna-poradi-avariral-tezhkotovaren-avtomobil.html", "text": "Движението се осъществява само в активната лента по автомагистрала „Хемус\" в участъка км 398 - км 400 в посока Варна поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция“.", "date": "2019.01.10", "title": "Варна: Движението се осъществява само в активната лента по автомагистрала „Хемус\" в участъка км 398 - км 400 в посока Варна поради аварирал тежкотоварен автомобил"}
{"url": "http://www.focus-news.net/news/2019/01/10/2610419/zapochva-danachnata-kampaniya-za-2019-godina.html", "text": "Започва данъчната кампания за 2019 година. Това съобщиха от  Националната агенция за приходите . Образците на данъчни декларации за облагане на доходите на физическите лица и за облагане с корпоративни данъци са публикувани на сайта на НАП. Декларациите за доходите на физическите лица могат да бъдат подадени както по електронен път, така и на място в офисите на НАП. Срокът за ползване на 5% отстъпка за ранно деклариране и плащане е 31 януари 2019 г. \r\nДопълнителна информация за данъчните и осигурителните изисквания може да се получи на телефона на Информационния център на НАП - 0700 18 700.", "date": "2019.01.10", "title": "Започва данъчната кампания за 2019 година"}
{"url": "http://www.focus-news.net/news/2019/01/10/2610423/yordanka-fandakova-kmet-na-sofiya-sanktsiite-za-nepochisteni-uchastatsi-sa-mnogo-golemi-pri-nad-5-ne-se-zaplashta-nishto-na-firmite.html", "text": "Санкциите за непочистени участъци са много големи, при над 5 % непочистен участък не се заплаща нищо на почистващите фирми, затова се надявам да си свършат добре работата днес. Това съобщи на брифинг Йорданка Фандъкова, кмет на София, предаде репортер на  Агенция „Фокус” . „През цялата нощ в много от районите на София валя сняг, общо 169 снегорина работеха на терен. В момента продължават в някои от районите, защото има обилен снеговалеж. Обстановката е различна в отделните от части на София. Очакваме през целия ден снеговалежът да продължи, така че обстановката ще бъде усложнена и работата на снегорините ще продължи през целия ден“, каза Фандъкова, като посочи, че вече е започнало почистването на спирки и входовете към подлези, като след това ще продължи и почистването на тротоари. „Надявам се и моля всички собственици на сгради да имат готовност и да почистят тротоарите към прилежащите сгради“, призова кметът на София.  \r\n„В кризисните центрове за бездомни хора нощуваха 162 души през изминалото денонощие“, каза столичният кмет, като призова отново гражданите на София, ако видят бездомни хора на улицата, да подадат сигнал.  \r\n„Градският транспорт към момента се движи нормално по всички линии. Ще продължим да следим обстановката, като се надявам да нямаме проблеми, но все пак нека шофьорите да знаят, че обстановката ще бъде усложнена и зимна и да излизат добре подготвени“, каза Фандъкова, като допълни, че към момента няма конкретни опасни участъци.  \r\n„Колегите от Столичен инспекторат и Аварийно спасителната дирекция са на терен, Кризисните центрове и колегите от сектор „Екология“ също са навън, така че ще следим обстановката, за да се погрижим на първо място да се движи градският транспорт. Където има възможност, ще се влиза в и кварталните улици“, каза кметът на София, като подчерта, че обстановката се наблюдава и чрез видеонаблюдение, за да се отреагира навреме. „В центъра валеше много и там имаше нужда от обработки, затова фирмите се организираха“, подчерта столичният кмет.", "date": "2019.01.10", "title": "Йорданка Фандъкова, кмет на София: Санкциите за непочистени участъци са много големи, при над 5% не се заплаща нищо на фирмите"}
{"url": "http://www.focus-news.net/news/2019/01/10/2610428/kardzhali-vremenno-se-ogranichava-dvizhenieto-za-vsichki-avtomobili-po-pat-ii-59-krumovgrad-momchilgrad-poradi-snegopochistvane.html", "text": "Временно се ограничава движението за всички автомобили по път II-59 Крумовград - Момчилград поради снегопочистване. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "Кърджали: Временно се ограничава движението за всички автомобили по път II-59 Крумовград - Момчилград поради снегопочистване"}
{"url": "http://www.focus-news.net/news/2019/01/10/2610430/sport-tsska-moskva-pobedi-daryushshafaka-s-8065-v-evroligata.html", "text": "ЦСКА Москва победи с 80:65 турския Дарюшшафака в мач от 17-ия кръг от редовния сезон на Евролигата. В мачовете от по-рано: \r\nХимки – Фенербахче 84:78 след продължение \r\nЖалгирис – Анадолу Ефес 58:79 \r\nОлимпиакос – Баскония 91:87 след продължение \r\nГран Канария – Реал Мадрид 67:75 \r\nВ класирането води Фенербахче с 15 победи и 2 загуби пред Реал Мадрид с 14:3 и ЦСКА Москва с 13:4.", "date": "2019.01.10", "title": "Спорт: ЦСКА Москва победи Дарюшшафака с 80:65 в Евролигата"}
{"url": "http://www.focus-news.net/news/2019/01/10/2610426/blagoevgrad-ogranicheno-e-dvizhenieto-za-tovarni-avtomobili-nad-12-tona-s-remarketa-i-poluremarketa-na-prohoda-predel-pat-gotse-delchev-papazchair-i-pat-gotse-delchev-dospat.html", "text": "Ограничено е движението за товарни автомобили над 12 тона с ремаркета и полуремаркета на прохода Предел, път Гоце Делчев – Папазчаир и път Гоце Делчев – Доспат. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ не е имало възникнали тежки пътни инциденти. Пътните настилки са заснежени в цялата област и в момента се наблюдават превалявания от сняг при Предел, Сатофча и Папазчаир. На места пътните настилки са заледени и хлъзгави, като се обработват с пясък и сол. В по-високите части от областта има намалена видимост поради мъгла. Не е имало сигнали за паднали камъни, които да са затруднявали трафика по републиканската пътна мрежа. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“ в участъка от Благоевградска област. От Областно пътно управление отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.10", "title": "Благоевград: Ограничено е движението за товарни автомобили над 12 тона с ремаркета и полуремаркета на прохода Предел, път Гоце Делчев – Папазчаир и път Гоце Делчев – Доспат"}
{"url": "http://www.focus-news.net/news/2019/01/10/2610427/nimh-oranzhev-kod-za-obilni-valezhi-e-obyaven-v-5-oblasti-na-stranata-zhalt-kod-e-v-sila-za-11-oblasti.html", "text": "Оранжев код за обилни валежи е обявен в 5 области на страната, жълт код за сняг и валежи е в сила за 11 области. Това сочи справка на сайта на  Националния институт по метеорология и хидрология (НИМХ) . Оранжевият код за валежи е в сила за областите Смолян, Кърджали, Хасково, Ямбол и Бургас, като в Смолян се очакват валежи от сняг. Очакваните количества са около 35-50 л/кв.м. Жълт код за валежи от сняг е в сила за областите Видин, Монтана, Враца, София град, Софийска област, Перник. Очаква се снежната покривка да достигне около 10 см, в планинските райони - 15-20 см.  \r\nПредупреждение за валежи от дъжд е обявено за областите Кюстендил, Благоевград, Сливен, Варна и Добрич, като очакваните количества са 25-35 л/кв.м.  \r\nВ сила е и оранжев код за силен вятър за цялото Черноморие. Ще духа силен и бурен вятър от юг-югоизток до 12-17, пориви до 20 м/сек (6-7, пориви 8 бала по Бофорт). Вълнението ще се усили до 4 бала.", "date": "2019.01.10", "title": "НИМХ: Оранжев код за обилни валежи е обявен в 5 области на страната, жълт код е в сила за 11 области"}
{"url": "http://www.focus-news.net/news/2019/01/10/2610433/silistra-do-100-metra-e-namalena-vidimostta-na-mesta-v-oblastta-poradi-magla.html", "text": "Мокри са пътищата по усойните места в областта, настилките са опесъчени. Това съобщи за  Радио „Фокус“ - Шумен  дежурният в Областното пътно управление. Настилките са обработени. 12 машини са били на терен. Времето е облачно, а температурата на въздуха е от минус 7 до 1 градус. До 100 метра е намалена видимостта на места поради мъгла. Движението се извършва при зимни условия. Няма затворени или ограничени пътни участъци. \r\nИвелина ИВАНОВА", "date": "2019.01.10", "title": "Силистра: До 100 метра е намалена видимостта на места в областта поради мъгла"}
{"url": "http://www.focus-news.net/news/2019/01/10/2610434/shumen-obraboteni-sa-patnite-nastilki-v-oblastta.html", "text": "Обработени са пътните настилки в област Шумен. Това съобщи за  Радио „Фокус“- Шумен  дежурният в Областното пътно управление. Пътищата са нормално проходими при зимни условия. Времето е облачно, без мъгли. Температурите на въздуха са от минус 1 до 3 градуса. Ришки проход е отворен без ограничения. Върбишки проход е затворен за всички пътни превозни средства. Движението в участъка Секулово – Тодор Икономово от км 9 до км 16 е ограничено за МПС над 3,5 т поради компрометирано състояние на мостово съоръжение. Въведен е обход. Движението по пътя Радко Димитриево – Друмево e ограничено за МПС над 10 тпоради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.10", "title": "Шумен: Обработени са пътните настилки в областта"}
{"url": "http://www.focus-news.net/news/2019/01/10/2610432/gabrovo-do-150-metra-e-namalena-vidimostta-v-prohoda-shipka-poradi-magla.html", "text": "До 150 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от Областно пътно управление - Габрово. В останалата част от Габровска област видимостта е нормална, но времето е облачно. На места превалява слаб сняг, който се очаква да се засили в часовете около обяд. Пътните настилки са предимно мокри, по усойните и планински райони частично заледени, обработени и проходими при зимни условия. От ОПУ съветват водачите да карат с повишено внимание и съобразена скорост. В региона няма допълнително въведени ограничения и нови затворени пътища, като в прохода Шипка остава забраната за товарни автомобили над 112 тона. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3.30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец. \r\nЛуиза ТРАНЧЕВА", "date": "2019.01.10", "title": "Габрово: До 150 метра е намалена видимостта в прохода Шипка поради мъгла"}
{"url": "http://www.focus-news.net/news/2019/01/10/2610437/pregled-na-osnovnite-temi-v-starozagorskiya-pechat.html", "text": "„11-годишно дете стана жертва на телефонна измама в Стара Загора“ е водещо заглавие в днешния брой на  вестник „Старозагорски новини  . Четъртокласничката оставила 53 400 лв. и златните бижута на майка си под паркиран автомобил след обаждане на „полицейски началник“. Инцидентът е станал на 8 януари, за него съобщил във Второ РУ „Полиция“ 42-годишният баща на ученичката в четвърти клас на местно школо. По думите му детето получило обаждане към 09:50 часа на същата дата по телефона си от непознат мъж, който успял да го въведе в заблуда, че разговаря с „високопоставен полицейски началник“ и че парите ще бъдат използвани за осъществяване на строго засекретена акция по задържане на опасни бандити.  \r\nМомиченцето събрало всички налични пари в апартамента, прибавило към тях и златните бижута на майка си и оставило чантата с ценната пратка под паркиран на улица „Стефан Стамболов“ автомобил. Средствата по неофициални данни били приготвени за сделка на семейството с недвижим имот. Изданието припомня, че на 7 януари е постъпила и жалба от 70-годишна старозагорка, която за времето от 10 до 13.30 часа хвърлила от терасата на апартамента си 4 290 лв. и златни бижута след многократни обаждания от „полицай“.  \r\nОбщо 5 случая на телефонни измами са регистрирани от началото на 2019 година на територията на ОД на МВР - Стара Загора, общата сума, с която са се разделили жертвите, надхвърля 82 000 лв., без в нея да е включена стойността на златните предмети. От полицията коментират, че броят на неуспешните опити, за които имат сведения, е двойно по-голям. За пръв път жертва на ало-измамници, поне в този район, е непълнолетно лице. До момента няма задържан извършител или муле.  \r\n„Центърът за временно настаняване на бездомни в Стара Загора - препълнен. Има чакащи“ е друга тема от днешния брой на изданието. На тези, които отговарят на изискванията и са подали молби до края на 2018 г., са осигурени подслон, топлина, храна и удобства за живот. \"Приютът беше пълен още на 31 декември, така че няма новопостъпили в първите януарски дни. И да има други нуждаещи се, ние нямаме възможност да настаним повече от 10 човека\", съобщи за медията управителят на Центъра Мария Милушева. Институцията е с намален капацитетът от 15 на 10 човека от миналата година. От Дирекция \"Социално подпомагане\", Стара Загора, където се приемат молбите за постъпване, коментират, че в момента има един чакащ човек, който ще бъде настанен в приюта при първа възможност. Изключения за прием над определения капацитет, макар и за един човек, по закон не би следвало да бъдат правени, допълват от там.  \r\n„58 патици са били заложени като жива примамка за незаконен лов“, четем още на страниците на вестника. Екип на Спасителния център за диви животни в Стара Загора бе принуден да нагази в студените води на язовира край старозагорското село Хан Аспарухово в късните часове на Йордановден. \"Къпането\" не е било свързано с традициите за празника, съобщават от там. Причина за това е станало спасяването на 58 осакатени гъски и патици, оставени като живи примамки с цел незаконен лов (така наречените мюрета). Сигналът е подаден на телефон 112 затова.  \r\nОсвен че е садистичен, този метод на примамване на дивите птици с цел \"успешен лов\" е забранен от Закона за лова и опазване на дивеча. Това е метод, който води след себе си масово изтребване на големи ята диви птици, тъй като примамени от своите пернати събратя, те кацат в язовира, където от засада ги дебнат бракониерите.", "date": "2019.01.10", "title": "Преглед на основните теми в старозагорския печат"}
{"url": "http://www.focus-news.net/news/2019/01/10/2610435/plovdiv-vazstanoveno-e-dvizhenieto-pri-km-143-posoka-burgas-na-am-trakiya.html", "text": "Възстановено е движението при км 143 посока Бургас на АМ \"Тракия\". Това съобщиха от  Агенция пътна инфраструктура .", "date": "2019.01.10", "title": "Пловдив: Възстановено е движението при км 143 посока Бургас на АМ \"Тракия\""}
{"url": "http://www.focus-news.net/news/2019/01/10/2610438/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-patnoto-platno.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от пътното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2019.01.10", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от пътното платно"}
{"url": "http://www.focus-news.net/news/2019/01/10/2610441/blagoevgrad-dimitar-kuzmanov-shte-igrae-tenis-s-detsa-v-zala-skaptopara.html", "text": "Димитър Кузманов ще играе тенис деца и приятели на спорта в зала „Скаптопара“ от 13.00 часа. Това съобщиха от пресцентъра на  Община Благоевград . В залата ще бъдат изградени мини кортове, а изпратилият най-силната си година тенисист ще играе срещу всички желаещи по време на специалната среща, чиито домакин ще бъде Община Благоевград.  \r\nКузманов ще зарадва присъстващите и с автографи върху специални картички, посветени на участието му в Sofia Open 2019. Изключително силното четвърто издание на турнира е от 3 до 11 февруари. Мико ще покани лично гражданите да се насладят на играта на звездите от световния елит и да подкрепят българите в София.  \r\nКузманов заминава за турнири във Франция за старта на сезон 2019, но точно преди това ще зарадва любителите на тениса и децата на Благоевград. Мико и община Благоевград ще направят някои от присъстващите още по-щастливи. Кузманов ще изтегли имена на късметлии, които ще получат билет за всички състезателни дни от Sofia Open 2019. \r\nСедем играчи от топ 30 на световната ранглиста и бившият №3 Стан Вавринка (Швейц) са сред големите звезди, потвърдили участие. \r\nОсвен Вавринка, който има три титли от големия шлем (Australian Open 2014, „Ролан Гарос“ 2015 и US Open 2016) и общо 16 трофея в кариерата си, в „Арена Армеец“ ще играят и: №11 в света Карен Хачанов (Рус), №15 Стефанос Циципас (Гър), №16 Данийл Медведев (Рус), №21 Николоз Басилашвили (Груз), №24 Роберто Баутиста Агут (Исп), №28 Фернандо Вердаско (Исп) и №29 Гаел Монфис (Фр). \r\nЗа много силното четвърто издание на Sofia Open участие заявиха още: Мартон Фучович (Унгария), Андреас Сепи (Италия), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от третото издание в България Мирза Башич (Босна и Херцеговина), Денис Истомин (Узбекистан) и Ласло Джере (Сърбия). \r\nБългарските любимци Адриан Андреев и Димитър Кузманов се включват с „уайлд кард“ директно в основната схема на турнира и разчитат на българската публика за мощна подкрепа в „Арена Армеец.“ Билетите за Sofia Open 2019 са в продажба в мрежата на Eventim.", "date": "2019.01.10", "title": "Благоевград: Димитър Кузманов ще играе тенис с деца в зала „Скаптопара“"}
{"url": "http://www.focus-news.net/news/2019/01/10/2610442/veliko-tarnovo-prohodat-na-republikata-e-otvoren-za-dvizhenie-no-ostava-v-sila-opasnostta-ot-padashti-kamani.html", "text": "В едната лента се осъществява движението в участък от ул. „Климент Охридски“ в старата столица. Причината е свлачище. В отсечката под крепостта Царевец трафикът се пренасочва в едното платно със светофар, предаде репортер на Радио „Фокус“ – Велико Търново. Интензивно е движението в началото на работния ден в града. Настилките са частично мокри, времето – облачно, без валежи. Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. Движението по главните и второстепенни пътища в региона е интензивно. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно.В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. От Агенция „Пътна инфраструктура“, че дейностите трябва да приключат до 31 януари. \r\nЛуиза ТРАНЧЕВА", "date": "2019.01.10", "title": "Велико Търново: Проходът на Републиката е отворен за движение, но остава в сила опасността от падащи камъни"}
{"url": "http://www.focus-news.net/news/2019/01/10/2610420/interfyaaks-arhiepiskopat-na-kipar-otkazal-da-pokani-predstoyatelya-na-novata-avtokefalna-ukrainska-tsarkva.html", "text": "Ръководителят на Кипърската православна църква, архиепископ Хризостом II, отказва да споменава  главата на новата църква на Украйна, митрополит Епифаний, по време на богослужение и е отказал да го покани , предава  Интерфакс \r\nВ интервю за гръцката агенция Romfea архиепископ Христозом II каза, че му е било предложено да приеме лидера на новосформираната украинска църква Епифаний в Кипър. \r\nРъководителят на кипърската църква също отхвърли посланието на пресслужбата на Министерството на външните работи на Украйна, че в сряда на среща с украинския посланик Борис Гуменюк той е подкрепил предоставянето на Томос на Украйна. \r\nХризостом II призна, че \"всяка държава има право на автокефалия, а това зависи от украинския народ\". \"Но в момента виждам, че украинският народ не се е събудил за такива действия\", каза архиепископът, подчертавайки, че сега не е от първостепенно значение да се даде автокефалия, а е \"важно да не става разделение на Православието.\"  Юлиян Марков", "date": "2019.01.10", "title": "Интерфяакс: Архиепископът на Кипър отказал да покани предстоятеля на новата автокефална украинска църква"}
{"url": "http://www.focus-news.net/news/2019/01/10/2610439/plovdiv-patishtata-v-oblastta-sa-pochisteni-i-prohodimi-pri-zimni-usloviya.html", "text": "Пътищата в областта са почистени, обработени и проходими при зимни условия. Това каза за  Радио „Фокус“ – Пловдив  дежурният в Областното пътно управление. Заснежени пътни участъци има в района на Лъки, Паничково, Студенец и хижа „Здравец\". Водачите трябва да шофират с подготвени за зимни условия автомобили, с повишено внимание и съобразена скорост, както и да не предприемат рискови изпреварвания, за да не се създават предпоставки за възникването на пътни инциденти. Трафикът на територията на Пловдивска област е интензивен. Засилено автомобилно движение се отчита по пътищата Пловдив - Карлово, Пловдив - Пазарджик и Пловдив - Асеновград, както и по пловдивския участък на АМ „Тракия“. Проходът Троян - Кърнаре остава затворен за движение на всички моторни превозни средства. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 2 февруари ще бъде ограничено движението на камиони над 12 тона по пътя Поповица - Болярци. Обходният маршрут е по пътя Поповица - Садово - Кочево - Болярци. Опасност от падащи камъни има по направленията Асеновград - Смолян, Кричим - Стамболийски и Юговско ханче - Югово - Лъки - Здравец. \r\nТрафикът на територията на град Пловдив е интензивен. Задръствания се образуват по булевардите „Христо Ботев“, „Найчо Цанов“, „Руски“, „Шести септември“, „Източен“ и „Васил Априлов“. Натоварено движение се отчита и по входно-изходните артерии. Пътните настилки в града са предимно мокри, на места заснежени, но проходими при зимни условия. За периода до 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. Променени са маршрутите на 12 автобусни линии от вътрешноградския транспорт. Причината е подготовката за откриващото събитие на инициативата „Пловдив – Европейска столица на културата 2019“. \r\nТони МИХАЙЛОВ", "date": "2019.01.10", "title": "Пловдив: Пътищата в областта са почистени и проходими при зимни условия"}
{"url": "http://www.focus-news.net/news/2019/01/10/2610443/shumen-v-grada-shte-se-provede-obshtestvena-diskusiya-za-kachestvoto-na-vodata.html", "text": "Омбудсманът на Република България Мая Манолова и общественият посредник на Шумен Иван Капралов организират обществена дискусия на тема „Право на заплащане на качествена ВиК услуга“. Това съобщиха от  офиса на обществения посредник в Шумен . Форумът ще се състои в зала „Тича“ на хотел „Шумен“ от 12.00 часа. За участие в дискусията са поканени граждани и граждански организации, представители на МРРБ, МОСВ, КЕВР, членовете на Асоциацията по ВиК в област Шумен. В рамките на дискусията се очаква да бъдат поставени на разглеждане и обсъждане проблемите във ВиК сектора, както и предложения за тяхното решение. Институцията на омбудсмана предлага за обсъждане действащите правила за формиране на цената на водата, качеството на услугата, както и ефективността на контрола върху работата на ВиК операторите.  \r\nФорумът е провокиран и от последното решение на КЕВР от 28 декември, с което бяха определени нови цени на водоснабдителните и канализационни услуги в 27 водоснабдителни дружества в страната. Към днешна дата областите с най-висока цена на водата за битовите потребители са: Шумен, Добрич, Силистра и Враца.  \r\nВ институцията на омбудсмана през 2018 г. са постъпили множество жалби от гражданите, свързани с цената и качеството на предоставяните услуги.", "date": "2019.01.10", "title": "Шумен: В града ще се проведе обществена дискусия за качеството на водата"}
{"url": "http://www.focus-news.net/news/2019/01/10/2610444/burgas-v-grada-shte-bade-predstavena-izlozhbata-yanuari-na-druzhestvoto-na-hudozhnitsite.html", "text": "Изложбата „Януари“ на Дружеството на художниците в града ще бъде представена. Това съобщиха от пресцентъра на  Община Бургас . Експозицията на Дружество на художниците – Бургас ще бъде открита официално от 18.00 часа в галерията на ул. „Александровска“ 22. Тя е посветена на първия месец от годината и съвсем логично носи заглавието „Януари“. \r\nБургаските художници канят всички свои съграждани да посетят изложбата и да видят зимния месец януари през техните очи. \r\nГалерията на Дружество на художниците в Бургас вече ще работи с ново работно време – от вторник до събота, включително, с почивни дни – неделя и понеделник.", "date": "2019.01.10", "title": "Бургас: В града ще бъде представена изложбата „Януари“ на Дружеството на художниците"}
{"url": "http://www.focus-news.net/news/2019/01/10/2610447/burgas-do-100-metra-e-namalena-vidimostta-v-karnobat-aytos-i-obzorski-prohod-zaradi-magla.html", "text": "До 100 м е намалена видимостта в Карнобат, Айтос и Обзорски проход заради мъгла. Това съобщиха за  Радио „Фокус“ – Бургас  от Областно пътно управление. Пътищата в областта са мокри и хлъзгави. Водачите на автомобили трябва да се движат с повишено внимание и съобразена скорост. Движението трябва да се осъществява с повишено внимание по път I-9 в участъка Обзор – Слънчев бряг от км 180+000 до км 202+000 поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 11 януари 2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работният участък е върху едната лента с дължина до 50 м. Скоростта на движение се ограничена до 50 км/ч. Срокът е до 31 май 2019 г.  \r\nНормално се осъществява трафикът в Бургас. Натоварено е по централните градски улици „Христо Ботев“, „Уилям Гладстон“, „Цар Симеон“ и „Булаир“. Шофьорите трябва да се движат с повишено внимание и на кръговото кръстовище „Трапезица“, както и по бул. „Захари Стоянов“ в посока жк. „Меден Рудник“. \r\nДеница ДИМИТРОВА", "date": "2019.01.10", "title": "Бургас: До 100 метра е намалена видимостта в Карнобат, Айтос и Обзорски проход заради мъгла"}
{"url": "http://www.focus-news.net/news/2019/01/10/2610448/blagoevgrad-v-grada-shte-se-provede-publichno-obsazhdane-na-proekta-za-byudzhet-i-investitsionna-programa-na-obshtinata-za-2019-godina.html", "text": "Кметът д-р Атанас Камбитов организира публично обсъждане на проекта за бюджет и инвестиционна програма на Община Благоевград за 2019 година. Това съобщиха от пресцентъра на  Общината . Обсъждането ще се проведе от 17.00 часа в сградата на Общината, зала № 5. Присъстващите ще бъдат запознати с основните показатели на проекта на бюджет и инвестиционна програма на Общината за 2019 година, а след това ще се пристъпи към обсъждане на проекта. \r\nМатериалите за публичното обсъждане са публикувани на интернет страницата на Община Благоевград www.blgmun.com.", "date": "2019.01.10", "title": "Благоевград: В града ще се проведе публично обсъждане на проекта за бюджет и инвестиционна програма на Общината за 2019 година"}
{"url": "http://www.focus-news.net/news/2019/01/10/2610446/targovishte-mokri-sa-patishtata-v-oblastta.html", "text": "Мокри са пътищата в област Търговище. Това съобщи за  Радио „Фокус“- Шумен  дежурният в Областното пътно управление. Настилките са обработени. 20 машини са били на терен, основно за опесъчаване. Времето е облачно, без валежи и мъгли. Температурата на въздуха е около 0 градуса. Движението се извършва нормално при зимни условия. Котленският проход е отворен. Остава опасността от падащи камъни в прохода „Боаза“, при село Пролаз. \r\nИвелина ИВАНОВА", "date": "2019.01.10", "title": "Търговище: Мокри са пътищата в областта"}
{"url": "http://www.focus-news.net/news/2019/01/10/2610449/pregled-na-osnovnite-temi-v-dobrudzhanskiya-pechat.html", "text": "„Определят бюджетните заплати по нов подход“, съобщава на първа страница вестник  „Добруджанска трибуна“ . Правителството е приело промени в правилата за определяне на заплатите на заетите в бюджетните организации. С промените се дава по-голяма свобода на Общинските съвети да определят заплатите на кметове на общини, райони и кметства като се фиксира единствено максималния размер. Приетите промени в системата на заплащане са в рамките на разходите за персонал, предвидени в бюджета за 2019 година. „Разселиха пет мъжки лопатари в Държавно ловно стопанство-Тервел“, съобщава изданието. Животните са доставени от ДЛС-Студен кладенец. Елените са в добро състояние и ще бъдат наблюдавани в карантинен двор с цел пълната им адаптация, преди разселването. В стопанството се поддържа добра и стабилна популация от този вид дивеч. Ежегодното разселване на животни в ловните и горски стопанства на Североизточното държавно предприятие е целенасочена политика на ръководството му и на ловните специалисти. Областният съвет на БЧК е започнал раздаването на хранителни пакети за нуждаещи се, съобщава всекидневникът. Всеки пакет съдържа 16 хранителни продукта на стойност малко над 53 лв. Теглото му е 24 килограма. Кампанията продължава до 28 февруари. От спортната страница – „Министър Кралев ще даде старт на ремонтните дейности в лекоатлетическата зала“. Започва ремонтът с осигурени от държавата средства на залата в Спортен комплекс „Добротица“. Началото ще бъде поставено символично на 14 януари в 13.00 часа в комплекс „Простор“.", "date": "2019.01.10", "title": "Преглед на основните теми в добруджанския печат"}
{"url": "http://www.focus-news.net/news/2019/01/10/2610451/pazardzhik-zapochva-razpredelyaneto-na-hranitelni-produkti-za-sotsialno-slabi-hora-v-panagyurishte-strelcha-septemvri-i-rakitovo.html", "text": "Започва разпределянето на хранителни продукти за социално слаби хора в Панагюрище, Стрелча, Септември и Ракитово. Това съобщи за  Радио „Фокус“ – Пазарджик  Живко Дишков, председател на БЧК - Пазарджик. По думите му в някои общини раздаването приключва на 12 януари, а където списъците с правоимащи са по-дълги, ще продължи до края на месеца. „Всички правоимащи, включени в списъците на Агенцията за социално подпомагане, ще получат по 24.070 кг от 16 вида хранителни продукти – спагети – 1.5 кг; говеждо в собствен сос – 0.300 кг; леща – 3 кг; захар – 3 кг; гювеч – 1.6 кг; зелен фасул – 2.4 кг; лютеница – 0.500 кг; грах – 1.6 кг; домати стерилизирани – 1.6 кг; говежди кюфтета в бял сос – 0.600 кг; риба херинга – 0.170 кг; пиле фрикасе – 0.300 кг; зрял боб – 2 кг; конфитюр – 0.500 кг; ориз – 2 кг; олио – 3 л. Право на подпомагане по програмата имат лица и семейства, подпомагани с целева помощ за отопление (2016 г.– 2017 г.). Хранителните продукти се раздават срещу подпис и лична карта“, уточни Дишков. \r\nРадослава МУРДЖЕВА", "date": "2019.01.10", "title": "Пазарджик: Започва разпределянето на хранителни продукти за социално слаби хора в Панагюрище, Стрелча, Септември и Ракитово"}
{"url": "http://www.focus-news.net/news/2019/01/10/2610453/pregled-na-osnovnite-temi-v-shumenskiya-pechat.html", "text": "„Шуменска фирма ремонтира зала „Плиска“ е водещото заглавие във вестник  „Шуменска заря“ . Шуменската фирма „Прис“ ООД е избрана да ремонтира спортна зала „Плиска“. В бюджета за 2019 г. са заложени 200 000 лева. Избраната от общинската администрация процедура бе участие в обществена поръчка чрез покана до определени лица с предмет: Неотложни строително-ремонтни дейности на покривни конструкции в спортна зала „Плиска“ - Шумен. „Разпределението на бюджета на Община Хитрино за 2019 г.“ е заглавие от стр. 2 в броя. Как да бъде напълнена и след това разпределена хазната на Община Хитрино през 2019-а обсъдиха публично в сряда общински съветници, кметове, ръководители на бюджетни звена, представители на бизнеса на неправителствения сектор и граждани. Изготвеният от общинската администрация проект за годишен бюджет предвижда приходите-разходите да са общо 12 715 000 лв. „Нова пасарелка на улица „Марица”, информира ежедневникът. Възстановена от Община Шумен е пасарелката за пешеходци на ул. „Марица“ в областния град, която пропадна след обилните дъждове през пролетта на миналата година. Новото съоръжение е на стойност малко повече от 24 000 хил. лв. с ДДС, а изпълнител на строително-монтажните дейности е фирмата „Е-Плант“. „678 са глобени за неправилно паркиране и спиране“, съобщава изданието. 678 водачи са санкционирани от полицейски служители за неправилно спиране и паркиране през месец декември. При извършените проверки са установени 333, които не спазвали предимство, знаци и сигнали, 100 водачи, които са управлявали техническо неизправно моторно превозно средство, а 252 са били с нередовни пътни документи. 17 са засечените неправоспособни водачи в последния месец на годината, които въпреки липса на свидетелство за управление са шофирали.", "date": "2019.01.10", "title": "Преглед на основните теми в шуменския печат"}
{"url": "http://www.focus-news.net/news/2019/01/10/2610454/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.10", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/10/2610440/peter-siyarto-pakta-na-oon-za-migratsiyata-e-yavna-opasnost-za-tseliya-svyat.html", "text": "Пакта на ООН за миграцията е „ясна опасност за целия свят“, която може да предизвика нови миграционни вълни, заяви външният министър на Унгария Петер Сиярто, цитиран от  електронното издание Hungary Today . \r\n„Този пакет защитава интересите единствено на мигрантите и пренебрегва хората, които искат да живеят в сигурност и при стабилна обстановка в собствените си страни“, настоя Сиярто. \r\nПо неговите думи, това, че 40 страни са гласували против пакта на Общото събрание на ООН „ясно показва“, че усилията „да се направи той отправна точка“ са „лишени от подкрепа и са неприемливи“ \r\nУнгарският външен министър подчерта, че Унгария няма да допусне на своя територия и един нелегален мигрант. \r\n„Смятаме контрола върху границите ни за въпрос от националната сигурност и ще защитаваме границите си, което считаме, че е изключително в националните компетенции“, добави той. \r\nПревод и редакция:", "date": "2019.01.10", "title": "Петер Сиярто: Пакта на ООН за миграцията е явна опасност за целия свят"}
{"url": "http://www.focus-news.net/news/2019/01/10/2610450/smolyan-patishtata-sa-zasnezheni-i-zaledeni-na-mesta-v-oblastta-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, със слаби валежи от сняг по високите части в Родопите. Пътните настилки са заснежени и заледени на места, но са обработени с пясък и сол. Отпаднаха ограниченията за движение с вериги в област Смолян. Остава ограничено движението на товарни автомобили без ремаркета и полуремаркета през проходите Превала и Печинско, както и по пътищата Батак – Доспат и Девин – Михалково. Повишена е опасността от падащи камъни по пътищата в областта, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки по централните улици са мокри, а по част от второстепенните са заснежени. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.10", "title": "Смолян: Пътищата са заснежени и заледени на места в областта, настилките са обработени"}
{"url": "http://www.focus-news.net/news/2019/01/10/2610436/prevozvachi-ot-balgariya-litva-polsha-rumaniya-sloveniya-ungariya-i-harvatiya-se-obediniha-v-deklaratsiya-sreshtu-paketa-mobilnost.html", "text": "Международните автомобилни превозвачи от България, Литва, Полша, Румъния, Словения, Унгария, Хърватия се обединиха в декларация срещу пакета „Мобилност“, съобщиха от пресцентъра на  АЕБТРИ . Страните подкрепят предложенията в пакета, насочени към по-голяма яснота и гъвкавост. Според превозвачите обаче в пакета „Макрон“ отсъства оценка на въздействието, а дебатите придобиват политизиран, популистки и дори радикален характер в предизборната прибързаност. Превозвачите настояват правилата за командироване на работници да не се прилагат спрямо тях, защото така значително ще нараснат разходите, ще има риск от фалити и нарастване на цените на превозите и стоките. Водачите апелират да бъде отхвърлено предложението за задължително връщане у дома на превозното средство, както и да се съхрани правото на шофьорите да избират мястото, където да прекарват почивките си. Според тях забраната за ползване на седмичните почивки в кабината ще доведе до допълнителни ненужни разходи, намаляване на ефективността и влошаване на сигурността на транспорта. Превозвачите са против въвеждането на забрана за извършване на каботажни превози между два каботажни цикъла. Те не приемат мярката, с която при международния автомобилен транспорт ще се прилага социално-осигурителната система на страната членка, в която шофьорите извършват най-голям дял от своята трудова дейност. Водачите заявяват, че предложенията са дискриминационни, с пагубни последици, които предизвикват огромна административна, организационна и финансова тежест.", "date": "2019.01.10", "title": "Превозвачи от България, Литва, Полша, Румъния, Словения, Унгария и Хърватия се обединиха в декларация срещу пакета „Мобилност“"}
{"url": "http://www.focus-news.net/news/2019/01/10/2610456/el-pais-dyasnata-voks-obeshta-da-podkrepi-novo-dyasnotsentristko-pravitelstvo-na-andalusiya.html", "text": "Новата испанска дясна партия „Вокс“ обяви в сряда, че е готова да подкрепи кандидатурата на Хуан Мануел Морено от Народната партия (НП), който да замени социалистката Сузана Диаз начело на регионалното правителство в Андалусия, пише  електронното издание на El Pais . \r\nРешението дойде, след като в сряда „Вокс“ и НП подновиха преговорите, които бяха прекъснати във вторник, когато регионалните лидери на народняците се изказаха срещу отстъпките към новата дясна-популярна партия. \r\n„Вокс“ представи списък с 19 искания в замяна на подкрепата за Морено. НП вече има договорка за съставяне на правителство с дясноцентристката „Сиудаданос“ (Гражданите) след 36 години на непрекъснато управление на социалистите в Андалусия, но коалицията има нужда от подкрепата на 12-е депутати на новата дясна партия, които тя получи на изборите на 2 декември. \r\nНа пресконференция в сряда следобед Морено обясни, че споразумението със „Сиудаданос“ включва разделянето на 11-е регионални департамента. Не се предвижда представители на популярната дясна партия да заемат позиции в правителств3ената структура, но от друга страна техните гласове са ключови, за да може левите да не продължат да управляват региона. \r\nСписъка от искания на „Вокс“ включва премахването на местните закони, които осигуряват специална защита на феминистките и гей групите, както и създаване на законодателство в защита на боевете с бикове, лова и „популярните култура и традиции“. Освен това дясната група иска депортация на 52-те хиляди нелегални мигранти и премахване на държавните субсидии за „екстремисткия феминизъм“ и „ислямските асоциации“. \r\nВъв вторник НП и „Вокс“ преговаряха пет часа при затворени врата, но първите определиха исканията на дясната партия за „неприемливи“. Във вторник сутринта в Мадрид се е провела втора среща, на която представителите на народняците са представили алтернативен документ. За трети път страните са преговаряли в сряда следобед в андалусийския парламент. \r\nПревод и редакция:", "date": "2019.01.10", "title": "El Pais: Дясната „Вокс“ обеща да подкрепи ново дясноцентристко правителство на Андалусия"}
{"url": "http://www.focus-news.net/news/2019/01/10/2610459/pregled-na-osnovnite-temi-vav-velikotarnovskiya-pechat.html", "text": "„Продават за близо 2.5 млн. лв. голям магазин във Велико Търново“ е заглавие на първа страница на областния всекидневник  „Янтра ДНЕС” . Близо 2.5 млн. лв. е обявената цена за търговски център, намиращ се на ул. „Магистрална“ във Велико Търново. Имотът включва магазини с площ 2500 кв. м. от партер с прилежащ паркинг, офис и склад 500 кв. м. „Партийните централи в региона вече се готвят усилено за евровота“, пише още вестникът. Председателят на структурата на „Да, България!“ във Велико Търново Сева Памукчиева ще участва във вътрешните избори на партията за предстоящите избори за Европейски парламент. Останалите партии също се готвят за евровота през май. „Шофьор с отнета книжка избяга след катастрофа“ е новина от криминалната хроника. В днешния брой има и интервю с политолога Първан Симеонов, който заявява „Преде Мая Манолова пътят в политиката е много по-лесен, отколкото пред Слави“. Страница 8-а е посветена на коментар за увеличението на минималната заплата, но и повишението на цените. „Христо Иванов с най-много мачове, Дани Младенов води при стрелците“ е новина от спортните страници.  \r\n„Ало измами за 100 000 лв. разкрити в областта, мним полицаи арестуван на връщане от Румъния“ е заглавие от другия областен ежедневник  „Борба“ . Търновските криминалисти разбиха поредна банда на аломафията и устроиха капан на двама от нейните членове при връщане от Румъния, научи „Борба“. Това е първият удар за тази година, а през миналата са разкрити ало измами за близо 100 000 лв. „Търновецът Генчо Петков стана един от седемте българи „екселенц“ на Световната федерация по фотографско изкуство“ е друга тема от вестника. „Екселенц“, или превъзходителство на Световната федерация по фотографско изкуство, стана търновският фотограф Генчо Петков. Получавайки това звание, което е и обичайното обръщение към всички посланици, той вече е с една стъпка по-близо от най-висшата титла „мастер“. „Галина Бартолова ръководи четири клуба за народни хора в областта  с над 140 участници“ е друга новина от днес. В областния ежедневник ще намерите и материал за срещата на актьора Михаил Билалов, който над два часа разговаря с търновски тийнейджъри. Друга статия разказва за гимназията по електроника, която получи 19 000 лв. от Министерство на образованието за компютри.", "date": "2019.01.10", "title": "Преглед на основните теми във великотърновския печат"}
{"url": "http://www.focus-news.net/news/2019/01/10/2610455/dimitar-gardev-ekspert-po-mezhdunarodni-otnosheniya-i-vaprosite-na-sigurnostta-velikobritaniya-e-gubeshtata-strana-sled-brekzit-es-nyama-povod-za-pritesneniya.html", "text": "Великобритания е губещата страна след Брекзит, ЕС няма повод за притеснения. Това каза за сутрешния блок „Добро утро, България“ на  Радио „Фокус“  експертът по международни отношения и въпросите на сигурността Димитър Гърдев. Той каза още, че основният проблем, който ЕК се стреми да отложи, минимализира и неутрализира, е превръщането на Брекзит в пример за подражание сред останалите държави от обединена Европа. „Всички отстъпки, които получи Великобритания, са свързани с тази рамка. ЕК и ЕС няма никакъв шанс да стимулира или да даде знак за това, че всяка една държава може по подобен начин да предоговаря условията, които е подписала в Лисабонския договор, защото този пример ще бъде използван веднага от редица други европейски държави. Това сдържа ЕС в по-голяма отстъпчивост към Великобритания. Процесът по Брекзит е тотално и директно негативен за Обединеното Кралство. Страната можеше да получи много по-добри изключения и предимства, предложени на бившия министър-председател Дейвид Камерън тогава, когато все още не беше организиран референдума“, обясни Димитър Гърдев. Той каза още, че Великобритания се намира почти пред парламентарна криза. След Брекзит финансовите прогнози вещаят спад на БВП на страната от 3 до 4% в близките 10 години. Предстои труден период за Обединеното Кралство, обясни експертът, като уточни, че няма да се наблюдават катаклизми сред останалите държави членки, защото възможностите на ЕС са по-големи. \r\nЕлеонора ЧОЛАКОВА", "date": "2019.01.10", "title": "Димитър Гърдев, експерт по международни отношения и въпросите на сигурността: Великобритания е губещата страна след Брекзит, ЕС няма повод за притеснения"}
{"url": "http://www.focus-news.net/news/2019/01/10/2610460/pazardzhik-teatralnata-komediya-kogato-kotkata-ya-nyama-shte-bade-predstavena-v-dramatichno-kuklen-teatar-konstantin-velichkov.html", "text": "Театралната комедия „Когато котката я няма“ ще бъде представена в Драматично-куклен театър „Константин Величков“. Това съобщиха за  Радио „Фокус“ – Пазарджик  от театъра в Пазарджик. Пиесата е по текст на Джони Мортимър и Брайън Кук, режисьор е Асен Блатечки, сценографията и костюмите са дело на Антония Попова, а музиката – на Христо Намлиев. Действието в „Когато котката я няма“ се развива в най-цветните и луди години на миналия век. Историята надниква в спалните на две семейства. Оказва се, че в едното има изобилие от секс, а в другото той сериозно липсва. В едното семейство ролите на мъжа и жената са разменени, а в другото – преувеличени. Това, което ги свързва е, че всеки крие истинските мотиви на поведението си. Неочаквано обаче се появяват две млади дами, които преобръщат живота на всички. В спектакълът участват актьорите Асен Блатечки, Калин Врачански, Елена Петрова, Силвия Лулчева, Мира Бояджиева и Ирена Тодорова. Началото на постановката е в 19.00 часа в голямата зала на театъра в Пазарджик.", "date": "2019.01.10", "title": "Пазарджик: Театралната комедия „Когато котката я няма“ ще бъде представена в Драматично-куклен театър „Константин Величков“"}
{"url": "http://www.focus-news.net/news/2019/01/10/2610462/pregled-na-osnovnite-temi-v-burgaskiya-pechat.html", "text": "SOS: „Недостиг на кръв в Бургас“ е водещата новина в днешния брой на вестника  „Черноморски фар“ . Изчерпани са запасите от групите А+, А- О+ и О- алармират от УМБАЛ - Бургас. Подобни проблеми застигат болницата често през лятото заради многото туристи, които се струпват по Южното Черноморие. „Жена оглави Бургаската митница\" е друго водещо заглавие. „Сегашните митници се трансформират в Тракийска, Югозападна, Дунавска, Северна морска и Южна морска“ е подзаглавието на статията. Митница – Бургас става Териториална дирекция – „Южна морска“. Новата структура влезе в сила от 7 януари с приетия от Министерски съвет нов устройствен правилник на Агенция „Митници“. „След потопа: 4.4 милиона лева от фонд „Солидарност“ за Бургас и Каменно“ е друго заглавие от първата страница на ежедневника. Близо 4.4 милиона лева ще бъдат вложени за възстановяване на инфраструктурата в общините Бургас и Каменно, които пострадаха от тежките природни бедствия в област Бургас през октомври 2017 г. „Министърът на образованието идва в региона“ е друго заглавие от страниците на ежедневника. Очаква се министърът на образованието Красимир Вълчев да пристигне в Средец и Малко Търново. Посещението на Вълчев в региона е част от обиколката му по различни учебни заведения в страната.", "date": "2019.01.10", "title": "Преглед на основните теми в бургаския печат"}
{"url": "http://www.focus-news.net/news/2019/01/10/2610458/ombudsmanat-maya-manolova-shte-obsadi-v-shumen-tsenata-i-kachestvoto-na-vodata-kakto-i-efektivnostta-na-kontrola-varhu-vik-operatorite.html", "text": "Омбудсманът Мая Манолова ще обсъди в Шумен цената и качеството на водата, както и ефективността на контрола върху ВиК операторите. Омбудсманът и общественият посредник в Шумен Иван Капралов организират от 12.00 часа в хотел „Шумен\", зала „Тича\" обществена дискусия на тема „Право на заплащане на качествена ВиК услуга\". Това съобщиха от пресофиса на  омбудсмана . Дискусията се свиква по повод множеството жалби на граждани в институцията на националния омбудсман, които сигнализират, че качеството на предоставяната услуга не отговоря на цената. \r\nВ края на 2018 г. на заседание на КЕВР омбудсманът Мая Манолова възрази остро срещу последното решение на регулатора за повишаване цените на ВиК услугите в 27 водоснабдителни дружества, което по думите ѝ е несправедливо заради лошото качество на ВиК услугите, липсата на социална поносимост и ниските доходи на българските граждани.  \r\nФорумът се организира в Шумен, защото цената на водата за битови потребители в областта е сред най-високите в страната.  \r\nПоканени да участват са всички отговорни по темата институции – областният управител на Шумен проф. Стефан Желев, кметът на Общината Любомир Христов, общински съветници от Шумен и Гулянци, народни представители от района, представители на Министерството на регионалното развитие и благоустройството, Министерството на околната среда и водите, Комисията за енергийно и водно регулиране, Българска асоциация по водите, Съюза на ВиК операторите, членове на Асоциацията по ВиК - Шумен, граждани и неправителствени организации.", "date": "2019.01.10", "title": "Омбудсманът Мая Манолова ще обсъди в Шумен цената и качеството на водата, както и ефективността на контрола върху ВиК операторите"}
{"url": "http://www.focus-news.net/news/2019/01/10/2610461/vasil-bachev-obshtinsko-predpriyatie-biostroy-blagoevgrad-10-snegorina-pochistvat-ulitsite-v-grada-i-93-ma-rabotnitsi-obrabotvat-spirkite-stalbishtata-i-mostovete.html", "text": "10 снегорина почистват улиците в Благоевград и 93-ма работници обработват спирките, стълбищата и мостовете. Това каза за  Радио „Фокус“ - Пирин  Васил Бачев, управител на общинска фирма „Биострой“ – Благоевград. По думите му всички главни артерии на града, където се движи автобусният транспорт и главните вътрешно-квартални улици са почистени до асфалт. „Сега ще продължим работа и по останалите улици, които са по-натоварени за движение“, посочи Бачев. Той допълни, че пътните настилки се третират със сол, която се използва за почистване на асфалтовите настилки, а при площадната част на центъра се използва магнезиев хлорид, който не разяжда плочките. „Проблем създават безразборно паркираните автомобили навсякъде по града, което ни пречи много на работата, защото не може да минават машините между тях и така се нарушава принципът ни на работа“, заяви Васил Бачев. \r\nДенис НИКИФОРОВ", "date": "2019.01.10", "title": "Васил Бачев, Общинско предприятие „Биострой“ - Благоевград: 10 снегорина почистват улиците в града и 93-ма работници обработват спирките, стълбищата и мостовете"}
{"url": "http://www.focus-news.net/news/2019/01/10/2610463/politico-politikat-ot-alternativa-za-germaniya-be-izpisan-ot-bolnitsata-sled-politicheski-motiviranata-ataka.html", "text": "Германският депутат от „Алтернатива за Германия“ бе изписан от болницата в сряда, два дни след като получи сериозни наранявания в, както смята полицията, политически мотивирана атака, пише  европейската редакция на Politico . \r\nОрганите на реда заявиха, че Франк Магниц, лидер на АзГ в Бремен, е нападнат в понеделник от трима души и се предполага, че става въпрос „за политическо мотивирано действие“. \r\nМалко след атаката говорителят на АзГ Йорг Мютен публикува снимка в „Туитър“, на която се вижда, че Магниц има огромна рана на главата. \r\nВ сряда политикът е изписан от болницата в Бремен и от партията му обясниха, че той е добре, като се имат предвид обстоятелствата. \r\nСамият Магниц заяви пред BIld в сряда: „Не е много вероятно, но може да е било и обир“ и отбеляза, че не си спомня подробности от нападението. \r\nПревод и редакция:", "date": "2019.01.10", "title": "Politico: Политикът от „Алтернатива за Германия“ бе изписан от болницата след „политически мотивираната“ атака"}
{"url": "http://www.focus-news.net/news/2019/01/10/2610464/smolyan-shte-bade-predstavena-izlozhbata-po-shevitsite-shte-gi-poznaete.html", "text": "От 11.30 часа в залите на Регионален исторически музей „Стою Шишков“ – Смолян ще бъде открита изложбата „По шевиците ще ги познаете…“, в рамките на програмата „На 100 км от Европейската столица на културата Пловдив#Заедно“. Това съобщи за  Радио „Фокус“ – Смолян  главният уредник на Музея, Златка Петрова. \r\nЕкспозицията включва представителна извадка от фондовете на четири музея – Регионалните исторически музеи в Смолян, Шумен, Бургас и Регионален етнографски музей – Пловдив. Тя отразява различните видове везбени украси с техните регионални етнографски характеристики. Експонирани са както единични шевици, така и цели елементи от традиционната народна носия – ризи, престилки, кърпи за глава, поясни Петрова. \r\n„Етнографският фонд на Регионален исторически музей – Шумен притежава богата колекция от шевици не само от Шуменския край, но и от други етнографски райони на страната. Началото на събирателната дейност е поставено още през 30-те г. на ХХ в. Открояват се месалните шевици от Провадийско. Месалите са кърпи, които се поставят на омъжени жени при специален обред, изпълняван в някои от селата. Регионален етнографски музей – Пловдив показва част от богатата колекция шевици, постъпили като дарение от Елена Тодорова – известна майсторка-везбарка, преди няколко години. Характерните везбени мотиви за рупската, загорската и тронкската етнографски групи представя Етнографският музей в Бургас“, поясни Петрова. \r\nТя отбеляза, че Регионален исторически музей „Стою Шишков“ – Смолян също допринася за колоритната експозиция. В Родопите шевиците са неизменен елемент от украсата на някои сватбени обредни кърпи. Квадратни или правоъгълни по форма, те са предназначени за завиване на разменяните между годеници и младоженци дарове, за покриване ръцете на младоженката и като поводник при извеждането ѝ от бащиния дом. Интерес предизвиква и обредната сватбена забрадка, наречена ръченик. В детския кът към изложбата малките посетители ще имат възможност да оцветят по образец от витрините или да нарисуват свои везбени мотиви, допълни главният уредник. \r\nИзложбата е реализирана по проект към Министерството на културата и ще може да бъде посетена от жителите и гостите на Смолян до 15 февруари 2019 г., каза още Петрова. \r\nНели ГЕРГЬОВСКА", "date": "2019.01.10", "title": "Смолян: Ще бъде представена изложбата „По шевиците ще ги познаете…“"}
{"url": "http://www.focus-news.net/news/2019/01/10/2610452/api-vazstanoveno-e-dvizhenieto-na-tovarni-avtomobili-nad-12-tona-po-avtomagistrala-struma.html", "text": "Възстановено е движението на товарни автомобили над 12 тона по автомагистрала „Струма“.  Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "АПИ: Възстановено е движението на товарни автомобили над 12 тона по автомагистрала „Струма“"}
{"url": "http://www.focus-news.net/news/2019/01/10/2610466/mvr-edin-chovek-e-zaginal-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 13 тежки пътнотранспортни произшествия. В София са регистрирани 40 леки катастрофи, при които няма пострадали.", "date": "2019.01.10", "title": "МВР: Един човек е загинал, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2019/01/10/2610467/kardzhali-vazstanoveno-e-dvizhenieto-na-vsichki-avtomobili-po-pat--59-krumovgrad-momchilgrad.html", "text": "Възстановено е движението на всички автомобили по път II-59 Крумовград – Момчилград. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "Кърджали: Възстановено е движението на всички автомобили по път II-59 Крумовград – Момчилград"}
{"url": "http://www.focus-news.net/news/2019/01/10/2610469/stara-zagora-pochisteni-sa-patnite-nastilki-v-kazanlak-normalno-se-osashtestvyava-dvizhenieto-mezhdu-naselenite-mesta-v-obshtinata.html", "text": "На 99% пътните настилки в града са почистени, с изключение на уличките, където има спрени автомобили и е затруднено почистването. Това каза за  Радио „Фокус”  Николай Чалъков, директор на Общинско предприятие „Комунални дейности и поддръжка на инфраструктурата“ - Казанлък. По думите му е осигурен свободен достъп до сградите на болницата, поликлиниката, пожарната, полицията, Общината, детски градини и училища. \r\nПочистени са пътните настилки по четвъртокласната пътна мрежа в общината. Придвижването се осъществява безпрепятствено. Близо 120 работници на Общинското предприятие почистват ръчно, има и екипи с моторни превозни средства, които ги снабдяват с необходимите материали. Два камиона от наличната техника се използват за ръчно опесъчаване на тротоарите. „Казанлък има близо 300 километра тротоарни пространства, които ние с този състав от 120 души няма как да изчистим при зимни условия. Хубаво е гражданите и фирмите също да се включат, като почистят пространствата около къщите си и офисите. По закон това е тяхно задължение, но много малко го правят. Всеки разчита на Общината да му изчисти пред къщата и гаража”, каза Чалъков. \r\nДиректорът на общинското предприятие поясни, че за почистване на територията само на град Казанлък предприятието тази година разполага с пет гребла, при три през минали години. Две от тях са комбинирани гребло с опесъчител. Техниката е разпределена по райони, като почистването започва от важните централни улици.  \r\nЧетвъртокласната пътна мрежа, която е приблизително 100 километра, се почиства от фирма от Мъглиж, с която Община Казанлък има сключен договор. \r\nСлавяна ГАЙДАРОВА", "date": "2019.01.10", "title": "Стара Загора: Почистени са пътните настилки в Казанлък, нормално се осъществява движението между населените места в общината"}
{"url": "http://www.focus-news.net/news/2019/01/10/2610471/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Германският депутат от „Алтернатива за Германия“ бе изписан от болницата в сряда, два дни след като получи сериозни наранявания в, както смята полицията, политически мотивирана атака, пише  европейската редакция на Politico . \r\nОрганите на реда заявиха, че Франк Магниц, лидер на АзГ в Бремен, е нападнат в понеделник от трима души и се предполага, че става въпрос „за политическо мотивирано действие“. \r\nМалко след атаката говорителят на АзГ Йорг Мютен публикува снимка в „Туитър“, на която се вижда, че Магниц има огромна рана на главата. \r\nВ сряда политикът е изписан от болницата в Бремен и от партията му обясниха, че той е добре, като се имат предвид обстоятелствата. \r\nСамият Магниц заяви пред BIld в сряда: „Не е много вероятно, но може да е било и обир“ и отбеляза, че не си спомня подробности от нападението. \r\n***  Пакта на ООН за миграцията е „ясна опасност за целия свят“, която може да предизвика нови миграционни вълни, заяви външният министър на Унгария Петер Сиярто, цитиран от  електронното издание Hungary Today . \r\n„Този пакет защитава интересите единствено на мигрантите и пренебрегва хората, които искат да живеят в сигурност и при стабилна обстановка в собствените си страни“, настоя Сиярто. \r\nПо неговите думи, това, че 40 страни са гласували против пакта на Общото събрание на ООН „ясно показва“, че усилията „да се направи той отправна точка“ са „лишени от подкрепа и са неприемливи“ \r\nУнгарският външен министър подчерта, че Унгария няма да допусне на своя територия и един нелегален мигрант. \r\n„Смятаме контрола върху границите ни за въпрос от националната сигурност и ще защитаваме границите си, което считаме, че е изключително в националните компетенции“, добави той. \r\n***  Новата испанска дясна партия „Вокс“ обяви в сряда, че е готова да подкрепи кандидатурата на Хуан Мануел Морено от Народната партия (НП), който да замени социалистката Сузана Диаз начело на регионалното правителство в Андалусия, пише  електронното издание на El Pais . \r\nРешението дойде, след като в сряда „Вокс“ и НП подновиха преговорите, които бяха прекъснати във вторник, когато регионалните лидери на народняците се изказаха срещу отстъпките към новата дясна-популярна партия. \r\n„Вокс“ представи списък с 19 искания в замяна на подкрепата за Морено. НП вече има договорка за съставяне на правителство с дясноцентристката „Сиудаданос“ (Гражданите) след 36 години на непрекъснато управление на социалистите в Андалусия, но коалицията има нужда от подкрепата на 12-е депутати на новата дясна партия, които тя получи на изборите на 2 декември. \r\nНа пресконференция в сряда следобед Морено обясни, че споразумението със „Сиудаданос“ включва разделянето на 11-е регионални департамента. Не се предвижда представители на популярната дясна партия да заемат позиции в правителств3ената структура, но от друга страна техните гласове са ключови, за да може левите да не продължат да управляват региона. \r\nСписъка от искания на „Вокс“ включва премахването на местните закони, които осигуряват специална защита на феминистките и гей групите, както и създаване на законодателство в защита на боевете с бикове, лова и „популярните култура и традиции“. Освен това дясната група иска депортация на 52-те хиляди нелегални мигранти и премахване на държавните субсидии за „екстремисткия феминизъм“ и „ислямските асоциации“. \r\nВъв вторник НП и „Вокс“ преговаряха пет часа при затворени врата, но първите определиха исканията на дясната партия за „неприемливи“. Във вторник сутринта в Мадрид се е провела втора среща, на която представителите на народняците са представили алтернативен документ. За трети път страните са преговаряли в сряда следобед в андалусийския парламент. \r\n*** Недоволни консерватори, привърженици на оставането в ЕС се съюзиха с лайбъристите, за да принудят премиера Тереза Мей да разгледа алтернативен план за Брекзит, пише британският вестник  The Times \r\nСтратегията за Брекзит на Тереза Мей беше провалена снощи, след като недоволни консерватори, привърженици на оставането в ЕС се съюзиха с лейбъристите, за да принудят премиера Тереза Мей да разгледа алтернативен план за Брекзит \r\nВ сряда премиерът претърпя още едно поражение  в парламента и сега ще бъде принуден да изготви план Б в рамките на три дни от гласуването във вторник, което се очаква да загуби. \r\nВ сряда също стана ясно, че Мей провежда свои собствени срещи с депутати от лейбъристите, за да се опитат да осигурят подкрепата им за нейното споразумение с ЕС. \r\nТереза Мей се надяваше да принуди депутатите да избират между нейната споразумение и Брекзит без споразумение, докато наближава 29 март – денят за напускане на ЕС. Тази стратегия беше блокирана  от депутати, които гласуваха в понеделник, за да ограничат правомощията на Министерството на финансите да налага данъци след Брекзит без споразумение, и в сряда да принудят премиера  да обясни „следващите стъпки“. Резултатът е, че 28 януари е последната дата, на която депутатите ще могат да започнат да инструктират правителството как или дори дали да реализира Брекзит. \r\nПарламентът вече може да тества подкрепата на депутатите за други възможности, включително втори референдум, постоянен митнически съюз или т.нар. план „Норвегия плюс“ преди края на месеца.", "date": "2019.01.10", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/01/10/2610465/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. В планините има много сняг за сезона. На места навяванията са над метър. Не трябва да се навлиза в лавиноопасните райони, особено в северните и североизточните склонове, където има големи навявания. Времето е мъгливо и облачно, с умерен вятър. Температурите варират между минус два и минус девет градуса.  \r\nСъоръженията работят навсякъде.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.01.10", "title": "ПСС: Лоши са условията за туризъм в планините"}
{"url": "http://www.focus-news.net/news/2019/01/10/2610468/varna-stotitsi-zhiteli-na-grada-ostavat-bez-voda-za-polovin-denonoshtie-poradi-rekonstruktsiyata-na-bul-vasil-levski.html", "text": "Стотици жители на Варна остават без вода за половин денонощие поради реконструкцията на бул. „Васил Левски“ и изграждане на нови връзки от фирма „Хидрострой“. Това съобщиха за  Радио „Фокус“ – Варна  от „Водоснабдяване и канализация“ - Варна. С нарушено водоподаване ще са абонатите в карето между бул. „Сливница“, ул. „Струга“, бул. „Владислав“ и ул. „Андрей Сахаров“. Засегнат ще бъде и районът между улиците „Струга“, „Девня“, „Г. Пеячевич“ и бул. „Владислав“. Очаква се водоподаването да бъде възстановено около 21.00 часа. Реконструкцията на бул. „Васил Левски“ остави хиляди жители на града без вода няколко пъти през изминалата 2018 година. \r\nБояна АТАНАСОВА", "date": "2019.01.10", "title": "Варна: Стотици жители на града остават без вода за половин денонощие поради реконструкцията на бул. „Васил Левски“"}
{"url": "http://www.focus-news.net/news/2019/01/10/2610470/dobri-belivanov-kmet-na-obshtina-haskovo-blagoustroyavaneto-na-grada-e-prioritet-na-byudzheta-za-2019-godina.html", "text": "Благоустрояването на града е приоритет на бюджета за 2019 година. Това каза за сутрешния блок „Добро утро, България“ на  Радио „Фокус“  кметът на Община Хасково Добри Беливанов за проектите през настоящата година. “Приоритет за Общината ще бъде подобряването на базата на училищата и детските градини. 290 хил. лв. са одобрените собствени средства за ремонт на дворните пространства в училищата. Вече имаме ремонтирани 8 сгради на детски градини. Останалите започваме със свои средства да ги обновяваме и газифицираме, с което ще подобрим климата в самите сгради. Това ще даде добро отражение върху чистотата на въздуха в града ни. Около 1 млн. и 200 хил. лв. са отделени за асфалтиране на улиците в Хасково и още 800 хил. за ремонт на улиците в селата. Близо 1 млн. и 400 хил. лв. са планираните средства за ремонт на общинската пътна мрежа. Предвидени са ремонти на спортни съоръжения и реализиране на идеята за газифициране на отоплението“, обясни Добри Беливанов. Той каза още, че няма да се налага увеличаване на данъците, като уточни, че Община Хасково е финансово стабилна.  \r\nЕлеонора ЧОЛАКОВА", "date": "2019.01.10", "title": "Добри Беливанов, кмет на Община Хасково: Благоустрояването на града е приоритет на бюджета за 2019 година"}
{"url": "http://www.focus-news.net/news/2019/01/10/2610475/dobrich-izvarshva-se-remont-v-pompena-stantsiya-primortsi-s-narusheno-vodopodavane-sa-abonatite-po-ul-vardar.html", "text": "Извършва се ремонт в Помпена станция „Приморци“, с нарушено водоподаване са абонатите по ул. „Вардар“ 30, съобщиха от  ВиК - Добрич . В Добрич с нарушено водоподаване са също в района на улиците „Димитър Ковачев“ и „Орфей“, където се работи по нов водопровод в рамките на дейностите за обновяване на водния сектор в града.  \r\nВ областта аварии по водопреносната мрежа се отстраняват в община Добрич-селска - с. Батово, с. Поп Григорово, с. Царевец и Помпена станция – Росеново, в община Балчик – по ул. „Приморска“ в града и в община Шабла – района на къмпинг „Космос“.", "date": "2019.01.10", "title": "Добрич: Извършва се ремонт в Помпена станция „Приморци“, с нарушено водоподаване са абонатите по ул. „Вардар“"}
{"url": "http://www.focus-news.net/news/2019/01/10/2610445/aliansa-na-albantsite-dsi-kazva-na-diplomati-che-sme-cherna-raka-na-kremal-v-makedoniya-glasuvame-promenite-v-petak.html", "text": "Заместник-председателят на „Алианса на албанците“ Елми Азири заяви по време на дебат в македонска телевизия в сряда вечерта, че управляващият „Демократичен съюз за интеграция“ (ДСИ) клевети партията на Зиядин Села пред дипломати, че е черна ръка на Русия в Македония, предава  скопското електронно издание „Либертас“ . \r\nПолитикът „твърди отговорно“, че това е истина и подчерта, че Алианса вижда бъдещето на Македония в ЕС и НАТО, а освен това изрази увереност, че до петък промените в Конституцията, произтичащи от Преспанския договор, ще бъдат гласувани в парламента, което е условието за влизане на Скопие в Алианса и получаване на дата за започване на преговори с ЕС. \r\nПревод и редакция:", "date": "2019.01.10", "title": "„Алианса на албанците“: ДСИ казва на дипломати, че сме черна ръка на Кремъл в Македония, гласуваме промените в петък"}
{"url": "http://www.focus-news.net/news/2019/01/10/2610476/veliko-tarnovo-garazh-e-goryal-v-pavlikeni.html", "text": "Парно е подпалило гараж в Павликени. Сигнал за инцидента е получен на тел. 112 малко преди 04.00 часа, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ Велико Търново. Помещението се намира на улица „Стефан Караджа“. Огънят е тръгнал от незагасена пепел от парна инсталация на твърдо гориво, която е била до вратата на гаража. Унищожени са врата, дърва за огрев и бяла техника. Спасени са две сгради, намиращи се в близост. Данни за ранени и пострадали няма. Пожарът е потушен от екип на пожарната в Павликени. \r\nНадежда КРЪСТЕВА", "date": "2019.01.10", "title": "Велико Търново: Гараж е горял в Павликени"}
{"url": "http://www.focus-news.net/news/2019/01/10/2610473/api-vazstanoveno-e-dvizhenieto-na-tovarni-avtomobili-nad-12-tona-prez-prohod-predel.html", "text": "Възстановено е движението на товарни автомобили над 12 тона през проход Предел. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "АПИ: Възстановено е движението на товарни автомобили над 12 тона през проход Предел"}
{"url": "http://www.focus-news.net/news/2019/01/10/2610457/evrodeputatat-petar-kurumbashev-ochakvaniyata-predi-glasuvaneto-v-transportna-komisiya-dnes-ne-sa-optimistichni.html", "text": "Очакванията преди гласуването в транспортна комисия днес не са оптимистични. Това коментира Петър Курумбашев, евродепутат от Прогресивния алианс на социалистите и демократите в ЕП, в сутрешния блок на  БНТ.  \"Ако не се приемат тези регулации, много държави са започнали да приемат свои правила на национално ниво. Подобен подход е началото на края на ЕС\", коментира Корумбашев. \r\nЗам.-председателят на Алианса на либералите и демократите в Европа Илхан Кючюк призова за трезв подход, в който да се оценят силните и слабите страни и да се изготви дългосрочна стратегия за предстоящите междуинституционални разговори. \r\nЕвродепутатът от ГЕРБ/ЕНП Андрей Новаков каза, че все още е под въпрос дали последната дума ще е на този парламент. \r\nЕвродепутатът от Европейските консерватори и реформисти/ВМРО Ангел Джамбазки отбеляза, че между българските евродепутати няма съревнование по темата. \"В момента водим истинска битка в Европейския съюз за препитанието на 150 000 български семейства\", каза той.", "date": "2019.01.10", "title": "Евродепутатът Петър Курумбашев: Очакванията преди гласуването в транспортна комисия днес не са оптимистични"}
{"url": "http://www.focus-news.net/news/2019/01/10/2610480/dobrich-magla-namalyava-vidimostta-v-grada.html", "text": "Мъгла намалява видимостта в Добрич, съобщи дежурният в Областно пътно управление, предаде кореспондентът на  Радио „Фокус” – Варна . Пътните отсечки са мокри в цялата Добричка област. Няма въведени промени в движението на автомобили в областта, няма и затворени пътища. До края на месец януари продължава ремонтът на асфалтова настилка по част от пътя за Варна и по околовръстния път на Добрич. Навсякъде движението на автомобили в зоните на ремонт се регулира с пътни знаци. В Добрич вали слаб дъжд. Тихо е, а температурата на въздуха е около 4 градуса.  \r\nЖулиета НИКОЛОВА", "date": "2019.01.10", "title": "Добрич: Мъгла намалява видимостта в града"}
{"url": "http://www.focus-news.net/news/2019/01/10/2610482/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 153 см, а температурата на водата - 2.4 градуса.  \r\nПредимно облачно ще се задържи времето над българския участък на Дунав. На запад ще превалява слаб сняг, а в централната и източна част – дъжд. Ще духа слаб вятър от северозапад, а на изток – силен южен вятър, който ще отслабне до обяд. Максималните температури ще са между 0° и 1°.", "date": "2019.01.10", "title": "Велико Търново: С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/10/2610484/pazardzhik-opesachen-e-glavniyat-pat-belovo-pazardzhik-plovdiv.html", "text": "Опесъчен е главният път Белово-Пазарджик-Пловдив, предаде репортер на  Радио „Фокус“ – Пазарджик . Заради отрицателните температури рано сутринта и снежната покривка, която е около 1 см, пътната настилка е мокра. За да се избегне образуването на поледица, е разхвърлян пясък. Трафикът е натоварен. Колони от автомобили се образуват на входа на Пазарджик в района на двете кръгови кръстовища на моста на река Марица, а също и по околовръстния път в посока Пловдив. \r\nВаня НИКОЛОВА", "date": "2019.01.10", "title": "Пазарджик: Опесъчен е главният път Белово-Пазарджик-Пловдив"}
{"url": "http://www.focus-news.net/news/2019/01/10/2610483/dobrich-patnite-nastilki-sa-mokri-i-hlazgavi-prevalyava-slab-dazhd.html", "text": "Пътните настилки са мокри и хлъзгави, превалява много слаб дъжд, предаде кореспондентът на  Радио „Фокус” – Варна . Няма въведени промени в движението на автомобили в областта. До 11 януари в рамките на „Интегриран проект за подобряване на водния сектор в град Добрич“ ЛОТ 2 ще се работи по улиците  “Ген. Константин Манзей“, „Александър Кръстев“, “Хаджи Димитър“, “Филип Тотю“, „Иван Вазов“, „Цар Шишман“ и „Кирил и Методий“. До края на месец януари е в ход ремонт на асфалтова настилка по част от пътя за Варна и по околовръстния път на Добрич - от км 99+500 до км 105+400 и от км 0+000 до км 7+500. Навсякъде движението на автомобили в зоните на ремонт се регулира с пътни знаци. Времето в Добрич е ясно, тихо е, температурата на въздуха е около 4 градуса, дъждът е стопил снежната покривка.  \r\nЖулиета НИКОЛОВА", "date": "2019.01.10", "title": "Добрич: Пътните настилки са мокри и хлъзгави, превалява слаб дъжд"}
{"url": "http://www.focus-news.net/news/2019/01/10/2610481/smolyan-30-sm-e-novata-snezhna-pokrivka-v-pamporovo.html", "text": "обри са условията за зимни спортове в Пампорово, съобщи за  Радио „Фокус“ – Смолян  дежурният в Планинската спасителна служба към Българския Червен кръст в Пампорово. Новата снежна покривка в курорта е 30 см, а общата вече достига 90 см. Времето е облачно, мъгливо и ветровито.  \r\nВ Пампорово работят всички лифтове. Отворени за зимни спортове са 12 писти. Заради ниските температури спасителите препоръчват на туристите и любителите на зимни спортове да излизат в планината винаги добре екипирани, да спазват предварително уточнения маршрут, да карат ски и сноуборд само по обработените писти и да носят в себе си заредени мобилни телефони. През изминалото денонощие не са регистрирани инциденти с туристи и любители на зимните спортове. \r\nНели ГЕРГЬОВСКА", "date": "2019.01.10", "title": "Смолян: 30 см е новата снежна покривка в Пампорово"}
{"url": "http://www.focus-news.net/news/2019/01/10/2610474/tass-petima-britanski-voenni-sa-zaginali-pri-ataka-id-kray-efrat.html", "text": "Петима британски военни, част от международната коалиция оглавявана от САЩ в Източна Сирия, са загинали в хода на сблъсъци с терористи от групировката „Ислямска държава“, съобщи вестник Al Watan, предава  ТАСС . \r\nПо информацията на изданието, екстремистите са използвали пясъчна буря, за да осъществят контраатака срещу позициите на арабо-кюрдските формирования „Сирийски демократични сили“ (СДС), на които са оказвали поддръжка британските военни. \r\nБоевете са се случили в района на населеното място Еш Шафаа, освободено в събота от отрядите на СДС. Още няколко британци са получили наранявания и са откарани в болница в град Хасака. \r\nПревод и редакция:", "date": "2019.01.10", "title": "ТАСС: Петима британски военни са загинали при атака ИД край Ефрат"}
{"url": "http://www.focus-news.net/news/2019/01/10/2610485/vidin-ot-2-sm-do-5-sm-e-snezhnata-pokrivka-v-oblastta-patishtata-sa-obraboteni-i-pochisteni.html", "text": "От 2 см до 5 см е снежната покривка във Видинска област, пътищата са обработени и почистени, съобщиха за  Радио „Фокус“ – Видин  от Областно пътно управление - Видин. Пътищата са проходими при зимни условия, на места има и заледени участъци, снеговалежът е спрял. Трафикът е натоварен по главен път Е-79, повече тежкотоварни автомобили се движат в посока за Дунав мост 2. Най-натоварен е участъкът между Дунавци и Видин.  \r\nВъв Видин повече автомобили се движат на входно изходните артерии, в централната градска част и по булевард „Панония“. Основните улици са почистени, както и тези в районите около училищата, болничните заведения и държавните учреждения. \r\nАнна ЛОЗАНОВА", "date": "2019.01.10", "title": "Видин: От 2 см до 5 см е снежната покривка в областта, пътищата са обработени и почистени"}
{"url": "http://www.focus-news.net/news/2019/01/10/2610487/api-vazstanoveno-e-dvizhenieto-na-tovarni-avtomobili-nad-12-tona-po-pat-iii-106-blagoevgrad-gkpp-logodazh.html", "text": "Възстановено е движението на товарни автомобили над 12 тона по път III-106 Благоевград – ГКПП „Логодаж“. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "АПИ: Възстановено е движението на товарни автомобили над 12 тона по път III-106 Благоевград – ГКПП „Логодаж“"}
{"url": "http://www.focus-news.net/news/2019/01/10/2610488/varna-mokri-sa-patnite-nastilki-v-oblastta.html", "text": "Мокри са пътните настилки на територията на Варна и областта, предаде репортер на  Радио „Фокус“ – Варна . В момента във Варна няма валежи. Сравнително натоварени са основните улици и булеварди в града. Няма информация за неизправни светофарни уредби или пътни инциденти, които да затрудняват преминаването. При км 83 на пътя Кранево – Варна е забранено преминаването на моторни превозни средства над 10 тона, като осигуреният обходен маршрут е през Кичево и Оброчище. По пътя за к. к. „Златни пясъци“ движението продължава да се осъществява двупосочно в едно платно. Ограничението важи за участъка от резиденция „Евксиноград“ до курорта Св. Св. „Константин и Елена“.  \r\nПредупреждение за обилни валежи от дъжд е обявено за областта. Очакваните количества валежи във Варна са 25-35 л/кв.м. В сила е и оранжев код за силен вятър за цялото Черноморие. Ще духа силен и бурен вятър от юг-югоизток до 12-17, с пориви до 20 м/сек (6-7, пориви - 8 бала, по Бофорт). \r\nБояна АТАНАСОВА", "date": "2019.01.10", "title": "Варна: Мокри са пътните настилки в областта"}
{"url": "http://www.focus-news.net/news/2019/01/10/2610490/montana-slab-snyag-vali-v-rayona-na-prohoda-petrohan-i-v-oblastniya-grad.html", "text": "Слаб сняг вали в района на прохода Петрохан и в Монтана, съобщиха за  Радио „Фокус“ – Видин  от Областно пътно управление - Монтана. Пътят през Петрохан е почистен и опесъчен, на места има и заледени участъци. Трафикът в сутрешните часове е спокоен. Остава в сила забраната за преминаване на автомобили над 12 тона през прохода. В Монтанска област пътищата са проходими при зимни условия, почистени и опесъчени. Ограничено е движението на автомобили над 10 тона по  път II-11 Добри дол – Орсоя поради изпълнение на строително-монтажни дейности. Движението по път ІІІ-112 Тополовец – Монтана е ограничено за автомобили над 12 т, също поради строително-монтажни работи. Движението по път II-81 Расово – Лом в посока Монтана е ограничено за автомобили над 10 т. отново поради извършване на строително монтажни работи. Движението по път ІІІ-8104 Замфирово – Пърличево е ограничено за всички автомобили поради пропадане на участък от пътя. Трафикът в област Монтана в сутрешните часове не е натоварен. Повече автомобили се движат по околовръстния път на града в посока за София. \r\nАнна ЛОЗАНОВА", "date": "2019.01.10", "title": "Монтана: Слаб сняг вали в района на прохода Петрохан и в областния град"}
{"url": "http://www.focus-news.net/news/2019/01/10/2610491/pernik-vsichki-naseleni-mesta-ot-oblastta-imat-elektrichestvo-i-nyama-vazniknali-avarii-sledstvie-na-snegovalezhite.html", "text": "Всички населени места от областта имат електричество и няма възникнали аварии следствие на снеговалежите. Това съобщиха от пресцентъра на  Областна администрация - Перник . Информацията за зимната обстановка в областта в към 09.30 часа \r\n  Пътната обстановка на територията на област Перник е нормална с проходимост при зимни условия. Дежурните в общинските съвети по сигурност докладват за опесъчени и почистени основни общински трасета на територията на Перник, Радомир, Брезник, Трън, Земен и Ковачевци. Снежната покривка в областта е 10 - 15 см.  \r\nПо данни на Областно пътно управление няма нарушен достъп до населените места и въведени ограничения. 38 снегопочистващи машини са работили през цялата нощ в общините.  \r\nОт ЧЕЗ информират, че всички населени места имат електричество и няма възникнали аварии следствие на снеговалежите.  \r\nНивата на водните басейни на територията на областта са в нормалните си граници без опасност от преливане и наводнения.  \r\nПоради влошени метеорологични условия на територията на Република Гърция и ограничаване на движението на МПС над 12 тона от гръцка страна през ГКПП „Кулата“, започва поетапно спиране на тежкотоварните автомобили над 12 тона по Северната скоростна тангента и АМ „Струма\" за областите: София, Перник, Кюстендил, Благоевград, в посока Кулата”, съобщават от АПИ.", "date": "2019.01.10", "title": "Перник: Всички населени места от областта имат електричество и няма възникнали аварии следствие на снеговалежите"}
{"url": "http://www.focus-news.net/news/2019/01/10/2610486/kathimerini-angela-merkel-pristiga-na-dvudnevno-poseshtenie-v-atina.html", "text": "Двудневната визита на германският канцлер Ангела Меркел в Атина идва при коренно различна политическа ситуация от тази при последното й посещение през април 2014 година. Гръцкият премиер Алексис Ципрас тогава описа събитието като стремеж, „целящ да покаже подкрепата й за нейния представител господин (Андонис) Самарас“, пише  електронното издание на ежедневника Kathimerini . \r\nНещата се промениха, отбелязва вестникът. Ципрас и неговата партия СИРИЗА вече не твърдят, че искат да „демократизират“ Европа, както по-рано. Може би защото осъзнаха, че тя вече е демократична. Европейските страни, заедно със САЩ, Канада, Австралия и, за съжаление, много малко други страни по света, са демокрации много преди Коалицията на радикалната левица да се появи в политиката, посочва изданието, като коментира, че те могат да имат някои слабости, несправедливости и неравенства, но въпреки това продължават да са най-свободните общества. \r\nЛозунги като „Отивай си госпожа Меркел“ и множество други обиди към канцлера – както и към домашните противници, които си сътрудничат с нея – сега са в миналото, констатира „Катимерини“. Сътрудничеството между Атина и Брюксел, както и с Брюксел, е на добро ниво днес. Все пак, германският канцлер ще призове гръцкия премиер да не се отклонява от прилагането на реформите. \r\nТова посещение обаче няма да се съсредоточи само върху икономиката. Тя също така ще се занимае със споразумението за името на Македония от Преспа. Меркел ще повтори позитивното отношение на Германия към договора, подписан между Гърция и Бившата югославска република Македония (БЮРМ) и по този въпрос премиерът ще получи подкрепа от канцлера. По-интересно е как Меркел ще се справи с лидера на основната опозиция на Гърция - Кириакос Мицотакис, пише вестникът. \r\nНамеренията и целите на нашите европейски партньори, както и на американците, са добре известни. Но би било грешка да се окаже натиск върху лидера на Нова демокрация, съветва изданието. \r\nКанцлерът знае, от брифингите си от германското посолство в Атина, че спорът за името на БЮРМ е политическо предизвикателство не за Ципрас - чиито поддръжници и гласоподаватели традиционно подкрепят решение, което ще включва някои компромиси - но за Мицотакис. Ако лидерът на НД подкрепи сделката, той би рискувал разпадането на неговата партия - лоялен член на групата на Европейската народна партия и стълб на политическата стабилност в страната. \r\nИ в днешния политически момент нито Гърция, нито Балканите ще се възползват от създаването на ново политическо движение в Гърция, което лесно би могло да стане жертва на влияния от други сили. Освен това, като страна, която зачита континюитета в държавата, Нова Демокрация, ако дойде на власт, ще се съгласи с изпълнението на сделката. Следователно, нормализирането на двустранните отношения между Гърция и БЮРМ ще продължи напред, а последните ще се присъединят към Северноатлантическия алианс, обяснява „Катимерини“. \r\nПредвид това, Меркел няма причини да поставя Мицотакис на място. Очевидно тя ще изрази подкрепата си за споразумението, но нейните стратегически цели най-добре биха били изпълнени, като добави, че тя не оказва натиск върху никого и че уважава гърците, които имат различно мнение по този чувствителен въпрос, заключва изданието. \r\nПревод и редакция:", "date": "2019.01.10", "title": "Kathimerini: Ангела Меркел пристига на двудневно посещение в Атина"}
{"url": "http://www.focus-news.net/news/2019/01/10/2610489/babh-oblekchava-restriktsiite-za-dvizhenie-na-drebni-prezhivni-zhivotni-i-produkti-v-oblastite-yambol-burgas-i-haskovo.html", "text": "Българската агенция по безопасност на храните (БАБХ) ревизира по-строгия надзор в областите Ямбол, Бургас и Хасково във връзка със заболяването чума по дребните преживни животни, след като в края на декември 2018 г. изтече срокът за прилагане на разширените мерки за контрол на болестта. Това съобщиха от пресцентъра на  БАБХ . Те бяха наложени на страната ни с решение на Европейската комисия (ЕК).   \r\nСлед проведени многократни срещи и дискусии между БАБХ и ЕК, и след резултатите от извършвания надзор досега, беше решено, че рестриктивните мерки могат да бъдат облекчени като отпаднат ограниченията за движение на дребни преживни животни и продукти в рамките на зоната в трите области. \r\nМерките за облекчен режим се въвеждат със Заповед на изпълнителния директор на БАБХ от 9 януари 2019 г.  \r\nДребните преживни животни с произход от населените места на общините Болярово, Елхово, село Поляна от община Стралджа в област Ямбол и населените места от общините Средец, Созопол, Приморско, Малко Търново и Царево в област Бургас, ще могат да бъдат придвижвани в рамките на цяла България след клиничен преглед, извършен 3 дни преди движението и с издадено ветеринарномедицинско свидетелство за движение от официален ветеринарен лекар. \r\nСъщата мярка се прилага и при движение на дребните преживни животни от останалите общини от областите Ямбол, Бургас и Хасково, в рамките на цяла България, с изключение на тези, предназначени за незабавно клане. Няма ограничение за движение на дребните преживни животни за незабавно клане в рамките на цяла България. \r\nСерологично лабораторно изследване на проби с отрицателен резултат, клиничен преглед, в рамките на 3 дни преди движението и ветеринарномедицинско свидетелство за движение, издадено от официален ветеринарен лекар, ще се изисква за всяко движението на дребните преживни животни от областите Ямбол, Бургас и Хасково, които са насочени за дестинации извън територията на България. \r\nПродукти от дребните преживни животни от областите Ямбол, Бургас и Хасково ще се реализират свободно на територията на страната и ЕС, без ограничения и специална маркировка. \r\nСлед констатиране на огнищата с чума по дребните преживни животни през юни и юли 2018 г., рестрикциите се отнасяха единствено до южните общини на областите Бургас и Ямбол. Въвеждането на по-строг надзор бе в резултат на решение на Европейската комисия от октомври 2018 г. С него се разшири територията с наложените рестрикции в три области – Бургас, Ямбол и Хасково, след като в продължение на два месеца стопаните на ферма в Болярово възпрепятстваха ветеринарните власти да ликвидират огнището на чума в обекта и след като бяха констатирани серологично положителни дребни преживни животни в населените места от 20-километровите надзорни зони около констатираните огнища на чума. \r\nБАБХ разчита на пълното съдействие от страна на собствениците на животновъдните обекти за дребни преживни животни за спазването на действащите мерки за контрол на болестта. Овладяването на ситуацията и ликвидирането на заболяването е в интерес на животновъдството в България, както от гледна точка на здравеопазването на населението, така и за запазване на доверието на търговските ни партньори на международния пазар.", "date": "2019.01.10", "title": "БАБХ облекчава рестрикциите за движение на дребни преживни животни и продукти в областите Ямбол, Бургас и Хасково"}
{"url": "http://www.focus-news.net/news/2019/01/10/2610472/dimitar-tosev-kmet-na-selo-voyvodinovo-prodalzhava-sabaryaneto-na-nezakonnite-postroyki-v-tsiganskata-mahala-ostavat-okolo-10.html", "text": "Продължава събарянето на незаконните постройки в циганската махала в село Войводиново. Това каза за  Радио „Фокус“ – Пловдив  кметът на населеното място Димитър Тосев. Той уточни, че дейностите тази сутрин са започнали в 09.00 часа. „Описаните опасни незаконни постройки от общината са 15, вчера бяха премахнати 5. Започнахме много късно вечерта, няма смисъл от допълнителни рискове, и за машините, и за хората в тъмната част на деня. Остават около 10 незаконни постройки за събаряне. Най-вероятно днес няма да успеем да приключим с всичките, защото материалите трябва да бъдат премахнати и откарани на определено място от фирма. Това е свързано с разрешения и средства“, отбеляза Тосев.  Кметът на село Войводиново коментира, че всички цигани от махалата в населеното място са се изнесли и по всяка вероятност са при свои близки и роднини. \r\n„Те имаха възможност да променят начина си на живот преди години. Искаха да ги интегрират напълно, да посещават детски градини и училища, да се образоват и да продължат нормално живота си, но това не се случи. Нежеланието на циганите за интеграция е пълно. Обществото плаща опитите за тяхното образование, но те са с нулев резултат. Не говоря за всички, естествено има изключения, които имат желание да научат нещо и да успеят. Но за съжаление масово цари пълна неграмотност“, коментира Тосев. \r\nКметът на селото посочи, че протестите на жителите на Войводинов ще продължават до освобождаването на терена от циганите и до събарянето на всички незаконни постройки. „Предполагам, че това ще се случи до края на месеца. Обществената нагласа е да се довърши докрай това, което е започнато“, каза Тосев. \r\nТони МИХАЙЛОВ", "date": "2019.01.10", "title": "Димитър Тосев, кмет на село Войводиново: Продължава събарянето на незаконните постройки в циганската махала, остават около 10"}
{"url": "http://www.focus-news.net/news/2019/01/10/2610479/bivsh-prezident-na-harvatiya-poseshtenieto-na-dragan-chovich-v-banya-luka-beshe-sram-za-vsichki-koito-glasuvaha-za-nego.html", "text": "„Вече нищо от това, което прави Драган Чович не е изненадващо, защото той отдавна има споразумение с Милорад Додик за разделянето на Босна и Херцеговина (БиХ)“, заяви Стипе Месич, бивш президент на Хърватия, относно присъствието на лидерите на Християн-демократичния съюз на БиХ (ХДЗ БиХ) на честванията по случай Деня на Република Сръбска (РС) в Баня Лука в сряда, пише  електронното издание Sarajevo Times . \r\nМесич подчерта, че празненствата на 9 януари са анти-конституционен акт, защото Конституционният съд на БиХ е отсъдил така по-рано. \r\n„Конкретно, РС е основана след подписването на Дейтънския договор и тази дата няма нищо общо с РС и всички, които са участвали в честванията на този ден, по този начин казват също мнението си за БиХ“, заяви бившият държавен глава пред Vijesti.ba. \r\nТой отбеляза, че Додик не крие, че е противник на БиХ и го показва публично, докато Чович е по-сдържан, докато е сред хора, които искат оцеляването на страната. \r\n„Но, когато е с хора, които споделят неговото мнение, а това е партията на Додик, тогава той е много честен. Неговата истинска политика е разделянето на БиХ“, добави Месич. \r\nБившият хърватски президент вярва, че визитата на Чович в Баня Лука е срам за всички, които са гласували за избирането му в Президиума на БиХ. \r\n„Това е срам за всички, които се застъпиха той да е член на Президиума на БиХ от хърватския народ“, заключи Месич. \r\nПревод и редакция:", "date": "2019.01.10", "title": "Бивш президент на Хърватия: Посещението на Драган Чович в Баня Лука беше срам за всички, които гласуваха за него"}
{"url": "http://www.focus-news.net/news/2019/01/10/2610495/kardzhali-77-godishen-mazh-e-pochinal-ot-izmrazvane-v-selo-austa.html", "text": "77-годишен мъж е починал от измръзване в село Ауста. Това съобщиха от  ОДМВР - Кърджали . Мъжът намерен мъртъв около 10.00 часа на 9 януари в село Ауста. Дежурна оперативна група от РУ - Момчилград е извършила оглед след подадения сигнал. Не са открити следи от насилие. Тялото е транспортирано за аутопсия в кърджалийската болница. Причината за смъртта е измръзване.", "date": "2019.01.10", "title": "Кърджали: 77-годишен мъж е починал от измръзване в село Ауста"}
{"url": "http://www.focus-news.net/news/2019/01/10/2610478/ministar-rosen-zhelyazkov-protestat-v-bryuksel-ne-e-izraz-na-evroskeptitsizam-naprotiv-nie-nastoyavame-za-printsipite-okolo-koito-e-obedinen-es.html", "text": "Този протест не е израз на евроскептицизъм, напротив нашите превозвачи са тук, за да кажат, за първи път след 10 години членство в Европейския съюз, че ние настояваме за принципите, около които е обединен ЕС. За момента с пакета за „Мобилност“ те се погазват радикално. Това каза министърът на транспорта, информационните технологии и съобщенията Росен Желязков в предаването „Здравей България“ по  Нова телевизия . „След два часа започва заседанието на Транспортната комисия в Брюксел. А само след час започва демонстрацията и протеста на нашите превозвачи, както и техните колеги от Полша, Литва и Унгария. Тук става въпрос за функционирането на общия пазар, конкурентоспособността, правата за достъп и свободното движение на хора. Трябва докладчиците на тези антиевропейски досиета да се срамуват от основателите на Съюза“ , подчерта транспортният министър, като припомни, че този процес е започнал още от 2017 година, с предложението на Европейската комисия. По думите му той е претърпял различни метаморфози в Съвета на ЕС през различните председателства. „Очаква се в румънското председателство да има определени процедурни действия. Днес е заседанието на Транспортна комисия и има 3 досиета, които ще се гледат с трима докладчици. Две от досиетата са против нашия национален интерес, като са и срещу интересите на страните, с които сме в групата на единомислещите. Едно от досиетата е в наша полза. Гласовете в момента, така, както снощи с Ангел Джамбазки и Петър Корумбашев до късно смятахме бройката, са на кантар с лек превес на нашите опоненти“, подчерта Желязков, като допълни, че може да се получат интересни решения на Транспортната комисия, които да отидат в Пленарна зала. „Това все пак е заседание на Комисия, а не решение на парламента. Като хипотеза, може да се получи решение връщането на камиона да бъде прието, а на съвет това нещо да бъде отменено. То ще има стълкновение в решение на Съвета и в парламента евентуално“, подчерта транспортният министър, като посочи, че в такава ситуация ще се отиде на диалози и Комисията ще ни подкрепи. „Но може да се получат и други интересни конфигурации. Примерно може да се отмени връщането на водача, спането в кабината на камиона, но голяма част от аргументите и доводите за защита на социалните права на шофьорите са доста лицемерни. Зад благовидните признаци, всъщност се крият рестриктивни и протекционистки мерки, които защитават интересите на централните европейски държави, за сметка на интересите на държавите от периферията на Европа. Това е важна част от пътя, защото предстои следващото заседание на парламента. Ако нещата вървят в неблагоприятна светлина, ще се направят всички възможни процедурни стъпки и усилия, да бъде блокирано от процеса и да остане за следващия парламент, което също е една форма на въздействие“, допълни още той.", "date": "2019.01.10", "title": "Министър Росен Желязков: Протестът в Брюксел не е израз на евроскептицизъм, напротив ние настояваме за принципите, около които е обединен ЕС"}
{"url": "http://www.focus-news.net/news/2019/01/10/2610493/dobri-belivanov-kmet-na-haskovo-ochakvame-novi-probi-za-nalichieto-na-uran-vav-vodata-poslednite-sa-vzeti-prez-fevruari-2018.html", "text": "Очакваме нови проби за наличието на уран във водата в Хасково – последните са взети през февруари 2018 година. Това каза за сутрешния блок „Добро утро, България“ на  Радио „Фокус“  кметът Добри Беливанов, като припомни, че високите стойности на уран са били засечени във водата от 3 използваеми чешми. Искането, отправено към Министерство на здравеопазването, е удовлетворено с уверение от тяхна страна, че нови проби ще бъдат направени, обясни кметът. „Министерски съвет ни отпусна 2 млн. лева за изграждането на осем събиращи кладенеца и два водопровода. Първите четири кладенеца са приети от съответната комисия, предстои да бъдат завършени водопроводите и другите четири кладенеца. Надявам се падналите дъждове и включените нови води да дадат отражение върху качеството на водата и то да бъде подобрено. Към момента сме изразходили около 350 хил. лева за закупуване на минерална вода, която да предоставяме на децата в детските градини, но очакваме, че с новите кладенци проблемът с питейната вода ще бъде разрешен“, коментира Добри Беливанов. Той уточни, че метеорологичните условия към момента не позволяват пълен капацитет на работа по завършване на водопроводите и останалите 4 кладенеца. До месец март обаче се очаква нормалната работа да се възстанови и да са предприети последващи стъпки, увери кметът на Хасково.  \r\nЕлеонора ЧОЛАКОВА", "date": "2019.01.10", "title": "Добри Беливанов, кмет на Хасково: Очакваме нови проби за наличието на уран във водата – последните са взети през февруари 2018"}
{"url": "http://www.focus-news.net/news/2019/01/10/2610497/sofiya-ima-zabavyane-v-dvizhenieto-na-metroto-zaradi-tehnicheski-problem-na-edin-ot-vlakovete.html", "text": "На метеостанция  „Жолио Кюри“ на един от влаковете вратите са отказали да се затворят и затова инструкцията е до следващата станция машинистът да откара влака и да се разтоварят пътниците. Това съобщи за  Агенция „Фокус”  инж. Стоян Братоев - директор „Метрополитен” ЕАД. \r\n„Процедурата е във влака да влезе топлият резерв и да бъде откаран в депото. Движението на метрото е възстановено, не е спирано, но докато влезе новият влак интервалът ще бъде малко по-голям и постепенно диспечерите в рамките на половин час въвеждат такава информация, докато го приведат отново във график“, каза още Братоев. \r\nИрина ИВАНОВА", "date": "2019.01.10", "title": "София: Има забавяне в движението на метрото заради технически проблем на един от влаковете"}
{"url": "http://www.focus-news.net/news/2019/01/10/2610492/", "text": "Пътищата в област Кюстендил са проходими при зимни условия, няма въведени ограничения за движението на моторни превозни средства. Това съобщи за  Радио „Фокус” – Кюстендил  Юлияна Божилова, директор на Областно пътно управление – Кюстендил. По думите й тази сутрин са отпаднали всички временно въведени ограничения за движението на товарни автомобили. Сняг вали почти в цялата област, по-интензивен е валежът на територията на общините Кюстендил и Невестино. Образувалата се снежна покривка е между 15 и 50 сантиметра, в Осоговска планина дебелината на снежната покривка достига до 80 сантиметра. „Пътищата се почистват, призовавам водачите на автомобили да се движат внимателно, да са подготвени за зимната обстановка”, каза Юлияна Божилова. По думите й автомагистрала „Струма”, лотовете 1 и 2, са добре почистени. \r\nВенцеслав ИЛЧЕВ", "date": "2019.01.10", "title": "Кюстендил: Пътищата в областта са проходими при зимни условия, няма въведени ограничения за движението на моторни превозни средства"}
{"url": "http://www.focus-news.net/news/2019/01/10/2610499/biser-mihaylov-oblasten-upravitel-na-blagoevgrad-ogranicheno-e-dvizhenieto-za-tovarni-avtomobili-pri-papazchair.html", "text": "Ограничено е движението за товарни автомобили при Папазчаир. Това каза за  Радио „Фокус“-Пирин  Бисер Михайлов, областен управител на Благоевград. По думите му пътищата от републиканската пътна мрежа са проходими при зимни условия. „Няма населени места без нормално осъществяващ се достъп и без електрическа енергия, като към момента не са постъпили сигнали и за бедстващи хора“, посочи Бисер Михайлов. Той допълни, че към този час няма превалявания на територията на областта. „Хората да се движат с повишено внимание, понижена скорост и добре подготвени за зимни условия автомобили“, заяви Бисер Михайлов. \r\nДенис НИКИФОРОВ", "date": "2019.01.10", "title": "Бисер Михайлов, областен управител на Благоевград: Ограничено е движението за товарни автомобили при Папазчаир"}
{"url": "http://www.focus-news.net/news/2019/01/10/2610496/kyustendil-trafikat-na-gkpp-gyueshevo-e-s-normalna-intenzivnost-patyat-e-prohodim-no-pri-zimni-usloviya.html", "text": "Трафикът на ГКПП „Гюешево” е с нормална интензивност, пътят е проходим, но при зимни условия. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Потокът от автомобили към този час на деня е нормален, преминаването се извършва без голямо изчакване. Пътят от и за граничния пункт е проходим при зимни условия. Пътната настилка е заснежена, извършва се почистване. Почиства се и районът на самия граничен пункт. \r\nВенцеслав ИЛЧЕВ", "date": "2019.01.10", "title": "Кюстендил: Трафикът на ГКПП „Гюешево” е с нормална интензивност, пътят е проходим, но при зимни условия"}
{"url": "http://www.focus-news.net/news/2019/01/10/2610498/smolyan-otpada-ogranichenieto-tovarni-avtomobili-nad-12-tona-da-se-dvizhat-bez-remarketa-i-poluremarketa-po-pat--866-devin-mihalkovo.html", "text": "Отпада ограничението товарни автомобили над 12 тона да се движат без ремаркета и полуремаркета по път III-866 Девин – Михалково и задължително да се движат с вериги през прохода Рожен. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "Смолян: Отпада ограничението товарни автомобили над 12 тона да се движат без ремаркета и полуремаркета по път III-866 Девин – Михалково"}
{"url": "http://www.focus-news.net/news/2019/01/10/2610502/noi-sredniyat-osiguritelen-dohod-za-stranata-za-mesets-noemvri-2018-g-e-91700-leva.html", "text": "Националният осигурителен институт обявява, че размерът на средния осигурителен доход за страната за месец ноември 2018 г. е 917.00 лв. Това съобщиха от пресцентъра на  НОИ . Средномесечният осигурителен доход за страната за периода от 01 декември 2017 г. до 30 ноември 2018 г. е 884.37 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец декември 2018 г., съгласно чл. 70, ал. 2 от Кодекса за социално осигуряване.", "date": "2019.01.10", "title": "НОИ: Средният осигурителен доход за страната за месец ноември 2018 г. е 917.00 лева"}
{"url": "http://www.focus-news.net/news/2019/01/10/2610505/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В днешното издание на съвместното предаване на  Радио „Фокус“  и Община Добрич „Добрич – Блян вихрен, понесен над степ ековита…“ ще говорим със зам.-кмета с ресор „Финанси и общинска собственост“ Елка Димова, която ще открои основни моменти в проектобюджета на Община град Добрич за 2019 година. Предстои неговото публично обсъждане, което дава възможност на гражданите да представят своите мнения и предложения. Кметът Йордан Йорданов ще представи съвместната инициатива на Община град Добрич и Центъра за творческо обучение, които ще подкрепят с две стипендии младежи, желаещи да участват в международна обучителна програма в Space Camp Turkey (Космическия лагер в Турция. 12 януари е рождената дата на Петър Увалиев - български дипломат, филмов продуцент, сценарист и режисьор, театрален режисьор, теоретик на изкуството, семиотик, университетски преподавател, писател, преводач, радиожурналист и критик. Регионална библиотека „Дора Габе“ притежава уникална колекция от над 2700 тома, част от личната библиотека на Петър Увалиев. За този ценен фонд ще ни разкаже Галина Колева, библиотечен специалист в сектор „Краезнание“. В края на предаването Милена Алджабари, един от художествените ръководители в Работилницата за въображение в Художествената галерия, ще разкаже за поредната нова образователна програма, която ще приобщи училища от добруджанския град към част от художественото наследство в постоянната експозиция на галерията. Програмата е озаглавена „Големите майстори и малките художници в Художествена галерия – Добрич“. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.01.10", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/01/10/2610503/sliven-nova-snezhna-pokrivka-se-e-natrupala-v-planinskite-rayoni-v-oblastta-patishtata-sa-pochisteni-i-opesacheni.html", "text": "Нова снежна покривка от 7 сантиметра се е натрупала в района на Котел. Пътищата в Сливенска област са почистени и опесъчени. Това съобщиха за  Радио „Фокус“ – Сливен  от Областното пътно управление. Сняг има и в прохода Твърдица – Елена. Пътят през прохода е затворен за тежкотоварни автомобили над 10 т. В равнинната част пътните настилки са мокри. \r\nДвижението в Сливенска област се осъществява при зимни условия. Температурите в областта са от от минус 2 до 2 градуса.", "date": "2019.01.10", "title": "Сливен: Нова снежна покривка се е натрупала в планинските райони в областта, пътищата са почистени и опесъчени"}
{"url": "http://www.focus-news.net/news/2019/01/10/2610501/nzok-shte-zaplashta-edinstveno-za-predpisvanite-i-otpusnati-lekarstveni-produkti.html", "text": "На 3 януари 2019 г. по покана на председателя на Надзорния съвет на Националната здравноосигурителна каса (НЗОК), оперативното ръководство на институцията беше домакин на среща с представители на Българския фармацевтичен съюз (БФС). Това съобщиха от пресцентъра на  НЗОК . В резултат на дискусиите бяха постигнати следните договорености: \r\n- Във връзка с обстоятелството, че в Закона за здравното осигуряване (ЗЗО) и Закона за бюджета на НЗОК 2019г. не е регламентиран механизъм НЗОК да заплаща средства на аптеките за обработка на рецепти, под формата на т.н. такса при отпускане, респ. отчитане на рецептурни бланки за лекарствени продукти с ниво на заплащане 100%, НЗОК ще заплаща единствено за предписваните и отпуснати лекарствени продукти. Обработването на рецептурните бланки с предписани лекарствени продукти с ниво на заплащане 100% е в рамките на нормативно установените задължения на аптеките. \t  \r\nВъв връзка с това и след съвместни анализи на данните, се постигна съгласие в Наредбата за условията, правилата и реда за регулиране и регистриране на цените на лекарствените продукти да се регламентира начисляването на полагащата се надценка за търговец на дребно за лекарствените продукти с ниво на заплащане 100%, и които са с цена на производител до 10 лв. в приложение №1 на Позитивния лекарствен списък (ПЛС). По този начин аптеките ще продължат да отпускат лекарствени продукти, които са най-масово (около 76%) предписваните и отпускани - за напълно реимбурсираните лекарства. Така се осигурява и гарантира безпрепятственият достъп на повече пациенти до терапия с тези лекарствени продукти. \r\n- В Наредбата за изменение и допълнение на Наредба № 10/2009 на МЗ се обсъди разпоредбата, съгласно която, когато търговците на едро са снабдили аптеките с лекарствени продукти с ниво на заплащане 100%, на стойност, по-ниска от определената за реимбурсиране от НЗОК, касата ще заплаща по-ниската стойност. В тази връзка, в акта по чл.45, ал.15 от ЗЗО – а именно Условията и редът за сключване на договори между НЗОК и аптеките за отпускане на лекарствени продукти за домашно лечение – ще се регламентира механизмът за контрол по прилагане на горепосоченото правило, вкл. и правомощията на контролните органи на НЗОК за проверка и достъп до съответната документация. \r\nСтраните се споразумяха да работят и занапред в дух на конструктивизъм и диалог.", "date": "2019.01.10", "title": "НЗОК ще заплаща единствено за предписваните и отпуснати лекарствени продукти"}
{"url": "http://www.focus-news.net/news/2019/01/10/2610500/gazeta-express-kosovo-sarbiya-iska-da-aneksira-chast-ot-teritoriyata-na-kosovo-v-zamyana-na-priznanie-na-nezavisimostta.html", "text": "Политическият съветник на косовския президент Хашим Тачи Блерим Шала заяви в ефира на местна телевизия в сряда вечерта, че Сърбия иска да анексира част от територията на Косово в замяна на признание на неговата независимост, пише електронното издание на  прищинския ежедневник Gazeta Express . \r\n„Сърбия иска част от нашата територия в замяна на признание“, отбеляза Шала, като добави, че Белград не е поставил това искане официално. „Но сигналите са ясни“, поясни той, визирайки изявленията на сръбския държавен глава Александър Вучич. Според съветника на Тачи, идеята на сръбския президент е част от Косово да бъде преотстъпена на Сърбия. Коментирайки идеята на косовския президент за „размяна на територии“ между Белград и Прищина, като част от сделката за окончателно разрешаване на проблемите между двете страни, Шала каза, че това предложение „си струва да се обмисли“. \r\nТой отбеляза, че окончателното споразумение за взаимно признание между Косово и Сърбия ще разреши съществуващите проблеми и на двете страни. Според Шала, окончателната позиция на Белград в диалога все още не е ясна. Той посочи също, че няма никакъв поставен срок за постигането на договор между Косово и Сърбия. \r\nПревод и редакция:", "date": "2019.01.10", "title": "Gazeta Express (Косово): Сърбия иска да анексира част от територията на Косово в замяна на признание на независимостта"}
{"url": "http://www.focus-news.net/news/2019/01/10/2610504/bdzh-vsichki-barzi-vlakove-se-dvizhat-po-razpisanie-zhelezopatnata-infrastruktura-v-stranata-e-prohodima-pri-zimni-usloviya.html", "text": "Движението на влаковете в страната се осъществява нормално въпреки усложнената зимна обстановка. Това съобщиха от пресцентъра на  БДЖ . Към настоящия момент всички бързи влакове се движат по разписание. В ранните сутрешни часове на деня някои пътнически влакове са пристигнали в крайните си гари с минимални закъснения. \r\nЖелезопътната инфраструктура в страната е проходима при настоящите зимни условия. Няма железопътни участъци, в които е прекъснато влаковото движение. \r\nНационалният железопътен превозвач призовава своите клиенти да търсят съдействие от персонала във влака в случай на забелязани нередности като например: незатворени преходни врати, липса на отопление във вагоните или възникнали принудителни престои. \r\nАктуална информация за движението на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2019.01.10", "title": "БДЖ: Всички бързи влакове се движат по разписание, железопътната инфраструктура в страната е проходима при зимни условия"}
{"url": "http://www.focus-news.net/news/2019/01/10/2610507/montana-lek-avtomobil-e-izgoryal-pri-pozhar-v-zhk-mladost.html", "text": "Лек автомобил е изгорял при пожар в жк. „Младост“. Това съобщиха от  ОДМВР-Монтана . Сигналът е получен на 10 януари 2019 г. в 04.00 часа. Лекият автомобил „БМВ 530” е собственост на 26-годишна жена от града. На място е изпратен екип на РСПБЗН - Монтана с 1 ППА. Пожарът е гасен до 04.55 часа. По случая е образувано досъдебно производство в РУ - Монтана.", "date": "2019.01.10", "title": "Монтана: Лек автомобил е изгорял при пожар в жк. „Младост“"}
{"url": "http://www.focus-news.net/news/2019/01/10/2610510/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Политическият съветник на косовския президент Хашим Тачи Блерим Шала заяви в ефира на местна телевизия в сряда вечерта, че Сърбия иска да анексира част от територията на Косово в замяна на признание на неговата независимост, пише електронното издание на  прищинския ежедневник Gazeta Express . \r\n„Сърбия иска част от нашата територия в замяна на признание“, отбеляза Шала, като добави, че Белград не е поставил това искане официално. „Но сигналите са ясни“, поясни той, визирайки изявленията на сръбския държавен глава Александър Вучич. Според съветника на Тачи, идеята на сръбския президент е част от Косово да бъде преотстъпена на Сърбия. Коментирайки идеята на косовския президент за „размяна на територии“ между Белград и Прищина, като част от сделката за окончателно разрешаване на проблемите между двете страни, Шала каза, че това предложение „си струва да се обмисли“. \r\nТой отбеляза, че окончателното споразумение за взаимно признание между Косово и Сърбия ще разреши съществуващите проблеми и на двете страни. Според Шала, окончателната позиция на Белград в диалога все още не е ясна. Той посочи също, че няма никакъв поставен срок за постигането на договор между Косово и Сърбия. \r\n***  „Виждам, че Владко Гьорчев ще се кандидатира за президент, виждам го според кампанията в Македония, виждам, че се провежда такава кампания. Хубаво е новият държавен глава да има по-широк кръгозор, за да се сети, че е имало друг вид отношения“, заяви в сряда вечерта в телевизионен ефир бившият премиер и лидер на ВМРО-ДПМНЕ Любчо Георгиевски в рамките на коментара си за последната фаза от процеса по промяна на Конституцията на страната, която започна в македонския парламент, пише  електронното издание на вестник „Вечер“ . \r\nКато припомни, че Владко Гьорчев и Антонио Милошовски са били в политиката и преди 20 години, Георгиевски посочи: \r\n„Добре е новият президент да има по-широк кръгозор, да се сети, че е имало различен тип отношения. Хубаво е да си спомни, че имаше едно такова ВМРО в Македония, за което държавните интереси бяха над партийните. И той беше активен в политиката още преди 20 години, когато казах, че е време да се реши спорът за името. И тогава дадох едно добро обяснение на ЦК, след кризата, която ни се случи с УЧК (АОК – „Армията за освобождение на Косово“) през 2001 година и цялата международна общност – падаме от власт. Щом падаме, нека поне затворим този проблем около името с Гърция. Тогава СДСМ (Социалдемократическия съюз на Македония) бяха късогледи, вместо да кажат: „айде, давайте“, както сега трябва да направи ВМРО и вината да бъде наша, те тогава наскачаха: „не, не може, как така...“, е, сега дойде време да го решат те. Също така, това е проблем, който трябва да се реши веднъж завинаги и сега дойде моментът“. \r\nБившият премиер обясни, че няма информация за кандидатурата на Гьорчев, а си прави заключението от кампанията на терен, която се води в държавата. \r\n„Да, той направи добър ход в парламента, когато се случиха събитията (от 27 април 2017 година) и се разграничи от другите депутати, това е похвално действие. Не го рекламирам, но искам да кажа, че новият държавен глава също ще има задължения“, заяви Георгиевски. \r\n„Сърджан Керим имаше едно легендарно изявление в последната президентска надпревара: ‚Ако ме подкрепят от СДСМ и ВМРО ще се кандидатирам‘. Ако ме подкрепят СДСМ, ВМРО и ДСИ (Демократичния съюз за интеграция), най-вероятно ще се замисля. На мен сегашната ми позиция да проблясвам от време на време е най-добра, имам собствени бизнеси в Македония“, завърши бившият премиер. \r\n***  Двудневната визита на германският канцлер Ангела Меркел в Атина идва при коренно различна политическа ситуация от тази при последното й посещение през април 2014 година. Гръцкият премиер Алексис Ципрас тогава описа събитието като стремеж, „целящ да покаже подкрепата й за нейния представител господин (Андонис) Самарас“, пише  електронното издание на ежедневника Kathimerini . \r\nНещата се промениха, отбелязва вестникът. Ципрас и неговата партия СИРИЗА вече не твърдят, че искат да „демократизират“ Европа, както по-рано. Може би защото осъзнаха, че тя вече е демократична. Европейските страни, заедно със САЩ, Канада, Австралия и, за съжаление, много малко други страни по света, са демокрации много преди Коалицията на радикалната левица да се появи в политиката, посочва изданието, като коментира, че те могат да имат някои слабости, несправедливости и неравенства, но въпреки това продължават да са най-свободните общества. \r\nЛозунги като „Отивай си госпожа Меркел“ и множество други обиди към канцлера – както и към домашните противници, които си сътрудничат с нея – сега са в миналото, констатира „Катимерини“. Сътрудничеството между Атина и Брюксел, както и с Брюксел, е на добро ниво днес. Все пак, германският канцлер ще призове гръцкия премиер да не се отклонява от прилагането на реформите. \r\nТова посещение обаче няма да се съсредоточи само върху икономиката. Тя също така ще се занимае със споразумението за името на Македония от Преспа. Меркел ще повтори позитивното отношение на Германия към договора, подписан между Гърция и Бившата югославска република Македония (БЮРМ) и по този въпрос премиерът ще получи подкрепа от канцлера. По-интересно е как Меркел ще се справи с лидера на основната опозиция на Гърция - Кириакос Мицотакис, пише вестникът. \r\nНамеренията и целите на нашите европейски партньори, както и на американците, са добре известни. Но би било грешка да се окаже натиск върху лидера на Нова демокрация, съветва изданието. \r\nКанцлерът знае, от брифингите си от германското посолство в Атина, че спорът за името на БЮРМ е политическо предизвикателство не за Ципрас - чиито поддръжници и гласоподаватели традиционно подкрепят решение, което ще включва някои компромиси - но за Мицотакис. Ако лидерът на НД подкрепи сделката, той би рискувал разпадането на неговата партия - лоялен член на групата на Европейската народна партия и стълб на политическата стабилност в страната. \r\nИ в днешния политически момент нито Гърция, нито Балканите ще се възползват от създаването на ново политическо движение в Гърция, което лесно би могло да стане жертва на влияния от други сили. Освен това, като страна, която зачита континюитета в държавата, Нова Демокрация, ако дойде на власт, ще се съгласи с изпълнението на сделката. Следователно, нормализирането на двустранните отношения между Гърция и БЮРМ ще продължи напред, а последните ще се присъединят към Северноатлантическия алианс, обяснява „Катимерини“. \r\nПредвид това, Меркел няма причини да поставя Мицотакис на място. Очевидно тя ще изрази подкрепата си за споразумението, но нейните стратегически цели най-добре биха били изпълнени, като добави, че тя не оказва натиск върху никого и че уважава гърците, които имат различно мнение по този чувствителен въпрос, заключва изданието. \r\n***  „Вече нищо от това, което прави Драган Чович не е изненадващо, защото той отдавна има споразумение с Милорад Додик за разделянето на Босна и Херцеговина (БиХ)“, заяви Стипе Месич, бивш президент на Хърватия, относно присъствието на лидерите на Християн-демократичния съюз на БиХ (ХДЗ БиХ) на честванията по случай Деня на Република Сръбска (РС) в Баня Лука в сряда, пише  електронното издание Sarajevo Times . \r\nМесич подчерта, че празненствата на 9 януари са анти-конституционен акт, защото Конституционният съд на БиХ е отсъдил така по-рано. \r\n„Конкретно, РС е основана след подписването на Дейтънския договор и тази дата няма нищо общо с РС и всички, които са участвали в честванията на този ден, по този начин казват също мнението си за БиХ“, заяви бившият държавен глава пред Vijesti.ba. \r\nТой отбеляза, че Додик не крие, че е противник на БиХ и го показва публично, докато Чович е по-сдържан, докато е сред хора, които искат оцеляването на страната. \r\n„Но, когато е с хора, които споделят неговото мнение, а това е партията на Додик, тогава той е много честен. Неговата истинска политика е разделянето на БиХ“, добави Месич. \r\nБившият хърватски президент вярва, че визитата на Чович в Баня Лука е срам за всички, които са гласували за избирането му в Президиума на БиХ. \r\n„Това е срам за всички, които се застъпиха той да е член на Президиума на БиХ от хърватския народ“, заключи Месич.", "date": "2019.01.10", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/01/10/2610506/letishte-sofiya-raboti-normalno-v-zimni-usloviya.html", "text": "Летище \"София\" работи нормално в зимни условия, съобщиха от  пресцентъра на летището . Предвид усложнената метеорологична обстановка от  Летище \"София\" напомнят на пътуващите, че трябва да бъдат на територията на летището минимум 2 часа преди часа на излитане.  \r\nАктуална информация за полет може да бъде получена от авиокомпанията, сайта на летище София: www.sofia-airport.bg или на телефони: +359 2 937 22 11, +359 2 937 22 12, +359 2 937 22 13.", "date": "2019.01.10", "title": "Летище \"София\" работи нормално в зимни условия"}
{"url": "http://www.focus-news.net/news/2019/01/10/2610509/apostol-apostolov-kmet-na-simitli-2018-g-be-dosta-trudna-no-i-polzotvorna-za-obshtinata.html", "text": "2018 година бе доста трудна, но и ползотворна за Община Симитли. Това каза за  Радио „Фокус“ – Пирин  кметът на Симитли Апостол Апостолов. Той уточни, че през изминалите 12 месеца със значителни трудности са били изготвени и спечелени много важни проекти, които ще спомогнат за подобряване качеството на живота на жителите на град Симитли и прилежащите малки населени места. „След като успяхме да ги спечелим, то през 2019 година предстои те да бъдат реализирани. Всичко това доведе до пълна мобилизация на целия екип. Освен това се проведоха доста обществени обсъждания с гражданите на общината, за да се види какво точно искат те, за да може от своя страна ние да реализираме техните искания“, каза още Апостолов. Според него това са съвсем нормални неща, които трябва да се правят във всяка една община. \r\nЛивия НИНОВА", "date": "2019.01.10", "title": "Апостол Апостолов, кмет на Симитли: 2018 г. бе доста трудна, но и ползотворна за общината"}
{"url": "http://www.focus-news.net/news/2019/01/10/2610508/dobrich-trima-zhiteli-na-grada-veche-sa-deklarirali-dohodite-si-za-2018-godina-pred-nap.html", "text": "Трима жители на града вече са декларирали доходите си за 2018 година пред НАП в първите минути на данъчната кампания, като две от годишните декларации са подадени по електронен път. Това съобщи Красимир Павлов, главен експерт в звено „Комуникации“ към ТД на НАП, офис – Добрич, предаде кореспондент на  Радио „Фокус” – Варна . Първи е обявил своите доходи пред приходната агенция земеделски стопанин от Добрич, който е декларирал доходите си, включително и получени субсидии, с персонален идентификационен код. От местния офис на Агенцията напомнят, че всички физически лица, които са получил доходи по извънтрудови правоотношения, трябва да ги декларират пред НАП. Работилите по граждански договор през 2018 година подават годишна декларация, независимо от размера на получените хонорари или възнаграждения. До 30 април годишна данъчна декларация подават и лицата, които през изминалата година са упражнявали дейност, облагана с патентен данък, земеделските производители, а така също и тези, които са получили доходи от наем, доброволно осигуряване или застраховане, дивиденти и ликвидационни дялове от източник в чужбина.  \r\nСрокът за подаването на декларациите за облагане на доходите изтича на 30 април 2019 г. Най-лесно и бързо формулярите могат да се подадат по електронен път без електронен подпис. За целта е необходим персонален идентификационен код - ПИК, който се издава безплатно в офис на НАП. Ако подадат декларациите си по електронен път до 31 януари 2019 г., физическите лица могат да ползват и 5% отстъпка върху данъка за довнасяне по годишната данъчна декларация, но не повече от 500 лв. Допълнително условие е да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне в срок до 31 януари 2019 г.  \r\nНовите годишни декларации за облагане на доходите на физическите лица и за корпоративните данъци са публикувани на сайта на НАП. Формуляри за декларирането на доходите са достъпни и в офиса на приходната агенция в Добрич. Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП. \r\nЖулиета НИКОЛОВА", "date": "2019.01.10", "title": "Добрич: Трима жители на града вече са декларирали доходите си за 2018 година пред НАП"}
{"url": "http://www.focus-news.net/news/2019/01/10/2610513/pregled-na-osnovnite-temi-vav-varnenskiya-pechat.html", "text": "„Сигнали за изхвърлени и запалени гуми валят до РИОСВ – Варна“, е водещото заглавие на вестник  „Черно море“ . Т. нар. зелен телефон в РИОСВ – Варна, буквално е „прегрял“ през декември от сигнали към екоинспекторите за горени или изхвърлени стари автомобилни гуми. Сводка от официалния сайт на институцията сочи, че варненци са били обгазявани в различни райони на града. Един от сигналите, дошъл от вилната зона край резиденция „Евксиноград“, е за задушлив черен дим, следствие подпалени в гараж плоскости, гуми и др. материали.  \r\n„Бургазлия стана зам.-директор във варненската митница“, е друго заглавие в изданието. Териториална дирекция ТД „Южна морска“ има нов ръководител – Бойка Гешева. Тя беше зам.-началник на митница Бургас, а звеното е преструктурирано, съобщават от институцията. Към ТД „Южна морска“ вече влизат пунктовете от аеропорта в Бургас, Нефтохимическият комбинат, Малко Търново, Свободната зона, Пристанище – център, Ямбол, Лесово, Сливен, Царево, Свиленград, Нефтопристанището и Кап. Андреево.  \r\n„Автобусните спирки са в отчайващо състояние“, пише още вестникът. Лошото състояние на голяма част от спирките във Варна надигна вълна от недоволство и възмущение на гражданите и най-вече на чакащите автобуса. Поредната осъмнала с изпочупени стъкла спирка е „Явор“ в кв. „Чайка“. В гърба на съоръжението има пролуки, през които съвсем спокойно преминават вятър и дъжд, а направените от метал седалки се мокрят. Голяма част от спирката е от стъкло и е обект на посегателство на вандали. Спирката е счупена от няколко месеца.  \r\n„До 15 дни ще издават работните визи на сезонните работници от страни извън ЕС“, е друга тема във вестника. Вземането на решение по подадено заявление за издаване на виза за дългосрочно пребиваване на граждани на трети страни с цел пребиваване на територията на Република България като сезонни работници вече ще се извършва в срок до 15 календарни дни. Това реши правителството вчера, съобщиха от правителствената пресслужба. Така максималният срок за издаване на документа на тази категория лица се съкращава от 35 работни дни на 15 календарни дни.  \r\n„Топимената във Варна са Георги, Иван, Димитър и Мария“, четем на трета страница. Данните на НСИ за 2018 година показват, че в област Варна продължават да са най-предпочитани имената за кръщаване на момче Георги, Иван, Димитър и за момиче Мария, Иванка, Марийка. Най-разпространените фамилии са Иванови, Георгиеви, Димитрови, Петрови, Николови, Христови, Стоянови, Тодорови, Илиеви и Ангелови.  \r\n„Влагат 1,2 млн. лв. в модернизация на зоокъта“, съобщава също изданието. 1,2 млн. лв. ще бъдат вложени в модернизацията на зоокъта във Варна. Парите са осигурени чрез заем и бяха одобрени на последната сесия на Общинския съвет във Варна. Това съобщи в сутрешния блок на тв „Черно море“ с водещ Иван Барбов управителят на зоокъта Иванка Стоянова. Проектите, по които ще върви модернизацията, ще се правят тепърва.", "date": "2019.01.10", "title": "Преглед на основните теми във варненския печат"}
{"url": "http://www.focus-news.net/news/2019/01/10/2610494/vecher-makedoniya-lyubcho-georgievski-iskal-da-reshi-spora-za-imeto-prez-2002-godina.html", "text": "„Виждам, че Владко Гьорчев ще се кандидатира за президент, виждам го според кампанията в Македония, виждам, че се провежда такава кампания. Хубаво е новият държавен глава да има по-широк кръгозор, за да се сети, че е имало друг вид отношения“, заяви в сряда вечерта в телевизионен ефир бившият премиер и лидер на ВМРО-ДПМНЕ Любчо Георгиевски в рамките на коментара си за последната фаза от процеса по промяна на Конституцията на страната, която започна в македонския парламент, пише  електронното издание на вестник „Вечер“ . \r\nКато припомни, че Владко Гьорчев и Антонио Милошовски са били в политиката и преди 20 години, Георгиевски посочи: \r\n„Добре е новият президент да има по-широк кръгозор, да се сети, че е имало различен тип отношения. Хубаво е да си спомни, че имаше едно такова ВМРО в Македония, за което държавните интереси бяха над партийните. И той беше активен в политиката още преди 20 години, когато казах, че е време да се реши спорът за името. И тогава дадох едно добро обяснение на ЦК, след кризата, която ни се случи с УЧК (АОК – „Армията за освобождение на Косово“) през 2001 година и цялата международна общност – падаме от власт. Щом падаме, нека поне затворим този проблем около името с Гърция. Тогава СДСМ (Социалдемократическия съюз на Македония) бяха късогледи, вместо да кажат: „айде, давайте“, както сега трябва да направи ВМРО и вината да бъде наша, те тогава наскачаха: „не, не може, как така...“, е, сега дойде време да го решат те. Също така, това е проблем, който трябва да се реши веднъж завинаги и сега дойде моментът“. \r\nБившият премиер обясни, че няма информация за кандидатурата на Гьорчев, а си прави заключението от кампанията на терен, която се води в държавата. \r\n„Да, той направи добър ход в парламента, когато се случиха събитията (от 27 април 2017 година) и се разграничи от другите депутати, това е похвално действие. Не го рекламирам, но искам да кажа, че новият държавен глава също ще има задължения“, заяви Георгиевски. \r\n„Сърджан Керим имаше едно легендарно изявление в последната президентска надпревара: ‚Ако ме подкрепят от СДСМ и ВМРО ще се кандидатирам‘. Ако ме подкрепят СДСМ, ВМРО и ДСИ (Демократичния съюз за интеграция), най-вероятно ще се замисля. На мен сегашната ми позиция да проблясвам от време на време е най-добра, имам собствени бизнеси в Македония“, завърши бившият премиер. \r\nПревод и редакция:", "date": "2019.01.10", "title": "„Вечер“ (Македония): Любчо Георгиевски искал да реши спора за името през 2002 година"}
{"url": "http://www.focus-news.net/news/2019/01/10/2610515/sport-truden-parvi-sapernik-za-grigor-dimitrov-na-austrelian-oupan.html", "text": "Григор Димитров започва тазгодишното си участие на \"Аустрелиън Оупън\" срещу сърбина Янко Типсаревич. Българинът се падна и в потока на световния номер 2 Рафаел Надал. До момента Димитров има 4 загуби от пет мача срещу сърбина. \r\nПоследната среща помежду им е отпреди 3 години на трева в „Куинс Клъб“, а победител в три сета е Типсаревич със 7:6(6), 4:6, 6:3. Единственият успех на Димитров срещу сърбина е на клей и датира от 2013 година, когато българинът триумфира в два сета 7:6(3), 6:2.", "date": "2019.01.10", "title": "Спорт: Труден първи съперник за Григор Димитров на \"Аустрелиън Оупън\""}
{"url": "http://www.focus-news.net/news/2019/01/10/2610511/blagoevgrad-vazstanoveno-e-dvizhenieto-na-avtomobili-nad-35-tona-prez-gkpp-ilinden-v-posoka-gartsiya.html", "text": "Възстановено е движението на автомобили над 3.5 тона през ГКПП „Илинден“ в посока Гърция, както и движението на товарни автомобили над 12 тона по път III-197 Гоце Делчев – Доспат. Това съобщиха от  пресцентъра на Агенция \"Пътна инфраструктура\".", "date": "2019.01.10", "title": "Благоевград: Възстановено е движението на автомобили над 3.5 тона през ГКПП „Илинден“ в посока Гърция"}
{"url": "http://www.focus-news.net/news/2019/01/10/2610512/api-vazstanoveno-e-dvizhenieto-po-avtomagistrala-hemus-v-uchastaka-km-398-km-400-v-posoka-varna.html", "text": "Възстановено е движението по автомагистрала „Хемус“ в участъка км 398 - км 400 в посока Варна. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "АПИ: Възстановено е движението по автомагистрала „Хемус“ в участъка км 398 - км 400 в посока Варна"}
{"url": "http://www.focus-news.net/news/2019/01/10/2610514/blagoevgrad-nivoto-na-reka-pirinska-bistritsa-pri-selo-gorno-spanchevo-e-okolo-praga-za-visoki-vodi.html", "text": "В резултат на прогнозирани валежи и снеготопене се очакват повишения на речните нива в Западнобеломорски басейн, сочи справка на сайта на  Националния институт по метеорология и хидрология . По-значителни ще са повишенията в долните части от водосборите на река Струма, река Места и река Доспат. Утре и на 12 януари водните нива в басейна ще се понижават или ще са без съществени изменения. В резултат на интензивни валежи и снеготопене са възможни поройни наводнения в долното течение на река Доспат. Водните количества на почти всички реки в басейна са под прага за средни води, с изключение на река Пиринска Бистрица при село Горно Спанчево, където водното количество е около прага за високи води.", "date": "2019.01.10", "title": "Благоевград: Нивото на река Пиринска Бистрица при село Горно Спанчево е около прага за високи води"}
{"url": "http://www.focus-news.net/news/2019/01/10/2610517/prof-todor-kantardzhiev-ochakva-se-pikat-na-gripa-da-bade-v-kraya-na-yanuari-ili-parvite-deset-dni-ot-fevruari.html", "text": "Най-вероятно пикът на грипа ще бъде в края на януари или първите десет дни от февруари. Това каза в интервю за  Агенция „Фокус“   директорът на Националния център по заразни и паразитни болести и епидемиолог проф. Тодор Кантарджиев. „Аз лично очаквам пик на H1N1 на базата на научен анализ и преценка В момента разпространението на грипните вируси е на етапа на слаба циркулация в обществото. За първата седмица на 2019 година имаме по-малко случаи на регистрирани пациенти с прояви на грип, отколкото за първата седмица на 2018 година“, коментира проф. Кантарджиев. По думите му има дванадесет пъти повече свински грип за сметка на малкото количество H3. „H3 засяга хора в напреднала възраст, а H1  -  хора в трудоспособна възраст и деца“, допълни проф. Тодор Кантарджиев. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.10", "title": "Проф. Тодор Кантарджиев: Очаква се пикът на грипа да бъде в края на януари или първите десет дни от февруари"}
{"url": "http://www.focus-news.net/news/2019/01/10/2610516/api-vazstanoveno-e-dvizhenieto-na-avtomobili-nad-10-tona-po-pat-iii-198-gotse-delchev-katuntsi.html", "text": "Възстановено е движението на автомобили над 10 тона по път III-198 Гоце Делчев – Катунци. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "АПИ: Възстановено е движението на автомобили над 10 тона по път III-198 Гоце Делчев – Катунци"}
{"url": "http://www.focus-news.net/news/2019/01/10/2610522/prof-todor-kantardzhiev-horata-tryabva-da-polzvat-toaletni-i-higienni-karpichki-za-da-se-predpazyat-ot-grip.html", "text": "Хората трябва да използват тоалетни и хигиенни кърпички, за да се предпазят от грип. Това съобщи в интервю за  Агенция „Фокус“  директорът на Националния център по заразни и паразитни болести и епидемиолог проф. Тодор Кантарджиев. „Не трябва да се контактува с болни хора. Трябва да се дезинфекцират  повърхностите. Никога да не се пипа с мръсни ръце лицето“, допълни той. Епидемиологът обясни, че когато вали сняг, няма превишаване на фини прахови частици и е добре да се проветрява. „Най-чист е въздухът, когато вали сняг. Отваряйте колкото искате прозорците“, обясни  още проф. Кантарджиев.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.10", "title": "Проф. Тодор Кантарджиев: Хората трябва да ползват тоалетни и хигиенни кърпички, за да се предпазят от грип"}
{"url": "http://www.focus-news.net/news/2019/01/10/2610521/burgas-lek-avtomobil-e-goryal-v-zhk-bratya-miladinovi-zasegnati-ot-pozhara-sa-oshte-dve-koli.html", "text": "Лек автомобил е горял в жк. „Братя Миладинови“, засегнати от пожара са още две коли, паркирани до него. Това съобщиха от  ОДМВР – Бургас . Съобщението е получено около 00.35 часа тази нощ във Второ Районно управление – Бургас. Лекият автомобил е „Ауди А6“ с немска регистрация и е използван от 41-годишен мъж от Бургас. Автомобилът е бил паркиран в района на бл. 47 в жк. „Братя Миладинови“.  Вследствие на инцидента е изгоряла предната част и арматурното табло. Огънят е потушен от един противопожарен автомобил и четирима огнеборци. От пожара са нанесени материални щети на паркирани в съседство два леки автомобила – „Волво“, който е със спукани странични стъкла и обгаряне на боята, както и „Рено Меган Сценик“. Причините за огъня, както и стойността на нанесените щети са в процес на изясняване от служители на Второ Районно управление – Бургас.", "date": "2019.01.10", "title": "Бургас: Лек автомобил е горял в жк. „Братя Миладинови“, засегнати от пожара са още две коли"}
{"url": "http://www.focus-news.net/news/2019/01/10/2610519/sliven-kv-rechitsa-e-bez-voda-poradi-avariya.html", "text": "Част от Сливен е без вода поради авария, съобщиха от  ВиК – Сливен . Поради извършване на авариен ремонт на главен тръбопровод до 16.30 ч. е прекъснато водоподаването на кв. „Речица“. \r\nСлед възстановяване на водоснабдяването е възможно временно повишаване мътността на водата.", "date": "2019.01.10", "title": "Сливен: Кв. „Речица“ е без вода поради авария"}
{"url": "http://www.focus-news.net/news/2019/01/10/2610518/nedyalko-slavov-oblasten-upravitel-na-smolyan-obstanovkata-v-oblastta-e-spokoyna-patishtata-se-obrabotvat-nyama-naseleni-mesta-bez-tok.html", "text": "Обстановката в област Смолян е спокойна, в ниските части на Родопите валежите са от дъжд и постепенно спират към момента, а във високите части снеговалежът бе по-обилен през нощта. Това каза за  Радио „Фокус“ – Смолян  областният управител на Смолян, Недялко Славов. „Имаше ограничения за предвижване на всички МПС с вериги през нощта, но ограниченията сега остават само за проходите „Превала“ и „Печинско“ и те са само за товарни автомобили над 12 тона. Ситуацията засега е спокойна, настилките се обработват, няма населени места с нарушено водоподаване или прекъснато електрозахранване“, поясни Славов. \r\nВъв връзка с очакваните валежи през днешния ден и обвения оранжев код областният управител заяви, че няма притеснения. „Прогнозите са за валежи, които на места ще достигнат до 50 л/ кв. м, но има достатъчно свободни обеми в реките и язовирите и при тези валежи не би следвало да имаме проблеми. Членовете на Областния кризисен щаб сме на линия, всички държавни институции, имащи отношение съобразно техните правомощия и компетенции също са на разположение. Внимателни сме и следим ситуацията, но засега няма основания за притеснение“, каза още Недялко Славов. \r\nНели ГЕРГЬОВСКА", "date": "2019.01.10", "title": "Недялко Славов, областен управител на Смолян: Обстановката в областта е спокойна, пътищата се обработват, няма населени места без ток"}
{"url": "http://www.focus-news.net/news/2019/01/10/2610526/gabrovo-60-sm-e-snezhnata-pokrivka-v-prohoda-shipka-patishtata-v-obshtinata-sa-prohodimi-pri-zimni-usloviya.html", "text": "Пътищата в Габровска община са обработени, опесъчени и проходими при зимни условия, няма наложени ограничения. Това увериха за  Радио „Фокус“ – Велико Търново  от Общината. Снежната покривка в Габрово е около 22-25 см, а в прохода Шипка – 60 см. Остава в сила забраната за движение на МПС с обща маса над 12 тона през прохода. Пътят към курортен комплекс Узана също е почистен, има навявания на места, снежната покривка там е около 70-80 см. Градските и междуградски автобусни линии се обслужват. Няма откъснати населени места, както и такива без ток и вода. Всички деца, подлежащи на задължителен учебен процес, са превозени до училищата тази сутрин. \r\nЛуиза ТРАНЧЕВА", "date": "2019.01.10", "title": "Габрово: 60 см е снежната покривка в прохода Шипка, пътищата в общината са проходими при зимни условия"}
{"url": "http://www.focus-news.net/news/2019/01/10/2610523/api-nastilkite-se-obrabotvat-postoyanno-sreshtu-obledyavane-shofyorite-tryabva-da-karat-vnimatelno-i-sas-saobrazena-skorost.html", "text": "Пътните настилки се обработват постоянно срещу обледяване. Това съобщиха от пресцентъра на  Агенция „Пътна инфраструктура“ . Националният институт по метеорология и хидрология определи оранжев код за интензивни валежи от дъжд в областите Смолян, Хасково, Кърджали, Ямбол и Бургас. В тези области е възможно да има спад на температурите и опасност от поледици. Жълт код за снеговалежи е обявен за Западна България, а за областите Благоевград, Варна, Добрич и Сливен се очаква дъжд. \r\nНад 1000 машини са обработвали пътните настилки през нощта, за да се осигури безопасността на пътуване при зимни условия. Ограничено е движението на всички автомобили през прохода „Троянски“. През проходите „Превала“ и „Печинско“ и по път II-37 Батак – Доспат товарните автомобили над 12 тона задължително трябва да бъдат без ремаркета и полуремаркета. Целогодишно са затворени за движението проходите „Върбишки“ и „Златишки“. Ограничено е движението на товарни автомобили над 10 тона през цялата година през проходите „Вратник“ и „Твърдишки“. Целогодишно е забранено движението на тежкотоварни автомобили над 12 тона през проходите „Петрохан“ и „Шипка“, както и на товарни автомобили над 3.5 тона през проходите „Дюлински“ и „Пампорово“. През останалите проходи движението се осъществява при зимни условия без въведени ограничения. \r\nШофьорите, на които им предстои пътуване трябва да тръгват на път с автомобили, подготвени за зимни условия, да карат внимателно и със съобразена скорост, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2019.01.10", "title": "АПИ: Настилките се обработват постоянно срещу обледяване, шофьорите трябва да карат внимателно и със съобразена скорост"}
{"url": "http://www.focus-news.net/news/2019/01/10/2610528/nsi-prez-noemvri-2018-g-indeksat-na-promishlenoto-proizvodstvo-se-uvelichava-s-04-v-sravnenie-s-predhodniya-mesets.html", "text": "По предварителни данни през ноември 2018 г. индексът на промишленото производство, изчислен от сезонно изгладените данни, се увеличава с 0.4% в сравнение с октомври 2018 година. Това сочи  статистика на Националния статистически институт (НСИ) . През ноември 2018 г. при календарно изгладения индекс на промишленото производство е регистриран ръст от 1.2% спрямо съответния месец на 2017 година. Месечни изменения \r\nПрез ноември 2018 г. увеличение спрямо предходния месец е регистрирано в добивната промишленост - с 3.2%, в производството и разпределението на електрическа и топлоенергия и газ - с 1.3%, и в преработващата промишленост - с 0.3%. \r\nПо-значителен ръст в преработващата промишленост се наблюдава при: производството на лекарствени вещества и продукти - с 5.2%, производството на облекло - с 3.9%, производството на изделия от каучук и пластмаси и производството на електрически съоръжения - по 3.6%, производството на метални изделия, без машини и оборудване - с 3.5%. Спад е регистриран при: производството на химични продукти - с 15.8%, производството на тютюневи изделия - с 10.4%, производството на хартия, картон и изделия от хартия и картон - със 7.5%, производството на компютърна и комуникационна техника, електронни и оптични продукти - с 5.8%.  Годишни изменения \r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 2.0%, а спад е регистриран в производството и разпределението на електрическа и топлоенергия и газ - с 3.9%, и в добивната промишленост - с 2.6%. \r\nПо-значително увеличение в преработващата промишленост спрямо предходната година се наблюдава при: производството на превозни средства, без автомобили - с 46.3%, производството на напитки - с 18.1%, производството на електрически съоръжения - със 17.9%, производството на автомобили, ремаркета и полуремаркета - със 17.7%. Намаление е отчетено при: производството на химични продукти - с 14.6%, производството на дървен материал и изделия от него, без мебели - с 11.2%, производството на облекло - с 9.8%, производството на текстил и изделия от текстил, без облекло - с 6.5%.", "date": "2019.01.10", "title": "НСИ: През ноември 2018 г. индексът на промишленото производство се увеличава с 0.4% в сравнение с предходния месец"}
{"url": "http://www.focus-news.net/news/2019/01/10/2610529/plovdiv-okrazhniyat-sad-potvardi-prisadata-ot-10-godini-zatvor-na-mazh-obvinen-za-iznasilvane.html", "text": "Окръжният съд потвърди присъдата от 10 години затвор на мъж, обвинен за изнасилване. Това съобщиха от пресцентъра на  Съдебната палата в Пловдив . Окръжен съд – Пловдив потвърди присъдата на Районния съд, с която на подсъдимия с инициали В. П. е наложено наказание от 10 години лишаване от свобода при първоначален строг режим. Той е признат за виновен в това, че на 7 декември 2017 г. в Пловдив в квартал „Кючук Париж“, при условията на опасен рецидив се е съвкупил с лице от женски пол – 19-годишно момиче, като я е принудил към това със сила и заплашване. Със същата присъда подсъдимият В. П. е признат за виновен в това, че няколко дни по-късно, на 20 декември 2017 г. в Пловдив, при условията на опасен рецидив се е съвкупил и с 21-годишна жена, като също я е принудил към това със сила  и заплашване. \r\nЗа извършените две деяния съдът наложи на подсъдимия В. П. едно общо най-тежко наказание от 10 години лишаване от свобода  при първоначален строг режим. \r\nНа всяка от пострадалите жени подсъдимият следва да заплати и по 20 000 лева обезщетение за претърпените неимуществени вреди – болки и страдания.  \r\nДелото е разгледано по реда на съкратеното съдебно следствие по глава ХХVII  от НПК, като подсъдимият призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните по досъдебното производство доказателства. Размерът на наложеното спрямо подсъдимия ефективно наказание от десет години лишаване от свобода е определен, след намаляване на наказанието с една трета, съгласно чл. 58а, ал.1 от НК.   \r\nВ мотивите си към решението Окръжен съд – Пловдив е заявил становище, че правилно първоинстанционният съд е определил за всяко едно престъпление наказание, като е отчел единствено отегчаващи отговорността обстоятелства. Това е мотивирало определянето на наказание в максималния, предвиден от закона размер, а именно петнадесет години лишаване от свобода. Всички данни, събрани по делото, дават основание да се направи извод на наличие на висока степен на обществена опасност както на подсъдимия, така и на извършеното от него. \r\nРешението е окончателно и не подлежи на обжалване и протест.", "date": "2019.01.10", "title": "Пловдив: Окръжният съд потвърди присъдата от 10 години затвор на мъж, обвинен за изнасилване"}
{"url": "http://www.focus-news.net/news/2019/01/10/2610527/vidin-nyama-selishta-bez-elektrozahranvane-i-vodosnabdyavane-na-teritoriyata-na-obshtinata.html", "text": "Няма селища без електрозахранване и водоснабдяване на територията на общината. Това съобщиха от пресцентъра на  Община Видин . От 19.00 до 22.00 часа на 9 януари 2019 г. звено „Чистота“ към Общината е извършило осоляване на главните улици в град Видин. Снегопочистващата техника е излязла в 02.00 часа през нощта. До 07.00 часа са обработени основните пътни артерии, надлези, кръстовища и кръгови движения, с помощта на 4 снегопочистващи машини и 2 фадроми. Продължава наблюдението на обстановката и по-късно през деня ще започне обработка на улиците, съобразно ситуацията. \r\nНяма селища без електрозахранване и водоснабдяване на територията на общината. Снежната покривка е от 3 до 8 см. Всички пътища са проходими при зимни условия.", "date": "2019.01.10", "title": "Видин: Няма селища без електрозахранване и водоснабдяване на територията на общината"}
{"url": "http://www.focus-news.net/news/2019/01/10/2610530/sofiya-kriminalisti-ot-samokov-razkriha-izvarshiteli-na-seriya-vzlomni-krazhbi-ot-chastni-domove.html", "text": "В резултат на активните оперативно- издирвателни действия, предприети за разкриването на взломна кражба от гараж в с. Горни Окол, при която от владението на собственика били иззети бормашини, ъглошмайф, електрожен, моторен трион и акумулатор, криминалистите от РУ-Самоков разкрили и задържали извършителите - двама криминално проявени и осъждани самоковци, на 25 и 26 години. Това съобщиха от пресцентъра на  ОДМВР-София . В хода на проведеното разследване станало ясно, че те са действали в съучастие с още двама криминално проявени и осъждани техни съграждани, като за осъществяване на престъпното деяние са използвали лек автомобил „Фолксваген Голф“. В хода на оперативната работа  разследващият екип разкрил, че двамата рецидивисти са съпричастни към извършването и на още 10 кражби в региона, извършени в периода 10 октомври м.г. – 6 януари т.г., което същите потвърдили впоследствие със самопризнанията си пред полицейските служители. По- голямата част от инкриминираните вещи са намерени.  \r\nСлед доклад на събраните доказателства в районната прокуратура в Самоков извършителите са привлечени в качеството на обвиняеми и им е взета 72-часова мярка за неотклонение „задържане под стража“.", "date": "2019.01.10", "title": "София: Криминалисти от Самоков разкриха извършители на серия взломни кражби от частни домове"}
{"url": "http://www.focus-news.net/news/2019/01/10/2610533/blagoevgrad-izlozhba-na-cheshkiya-hudozhnik-petr-yedlichka-shte-bade-otkrita-v-gradska-hudozhestvena-galeriya-na-18-yanuari.html", "text": "Изложба на чешкия художник Петр Йедличка ще бъде открита в Градска художествена галерия в Благоевград. Това съобщиха от пресцентъра на  Общината . Експозицията ще бъде представена пред публика на 18 януари от 17.00 часа. Творецът ще изложи над 30 рисунки и големи живописни платна. Творбите вече са показвани в Габрово, Нова Загора и Варна.  \r\nПетр Йедличка е от Бърно, Чехия. Завършил е в НХА през 1978 година с преподаватели проф. Д. Даскалов, проф. Г. Чапкънов. В творческия път на художника са реализирани множество самостоятелни изложби в родната му страна и чужбина. Свои творби Петр Йедличка е представял в Бърно, Карлови Вари, Острава, Ческе Будейовице, Прага. Творецът има участия в международни симпозиуми в Полша, България, Испания, Израел, Канада, Япония, Кореа, Норвегия, Словакия, както и в групови изложби Чехия, България, Испания, Словакия, Канада, Япония, Белгия, Австрия.  \r\nТворбите на Петр Йедличка ще останат в ГХГ – Благоевград до 11 февруари.", "date": "2019.01.10", "title": "Благоевград: Изложба на чешкия художник Петр Йедличка ще бъде открита в Градска художествена галерия на 18 януари"}
{"url": "http://www.focus-news.net/news/2019/01/10/2610534/plovdiv-lek-avtomobil-se-e-preobarnal-po-tavan-v-rayona-na-km-143-na-avtomagistrala-trakiya-39-godishna-zhena-e-nastanena-v-bolnitsa.html", "text": "Лек автомобил „Фолксваген“ се е преобърнал по таван в района на км 143 на автомагистрала „Тракия“, в посока Бургас. Това съобщи за  Радио „Фокус“ – Пловдив  говорителят на Областната дирекция на МВР. Инцидентът е станал около 04.30 часа тази сутрин. Лекият автомобил се е движил с несъобразена скорост, завъртял се е, ударил се е в мантинела и се обърнал по таван. В болница е настанена 39-годишна пътничка. Отрицателна е алкохолната проба на 28-годишния водач. Движението е било преустановено за няколко часа. \r\nТони МИХАЙЛОВ", "date": "2019.01.10", "title": "Пловдив: Лек автомобил се е преобърнал по таван в района на км 143 на автомагистрала „Тракия“, 39-годишна жена е настанена в болница"}
{"url": "http://www.focus-news.net/news/2019/01/10/2610537/plovdiv-v-grada-shte-se-provede-publichno-obsazhdane-na-proekta-na-byudzheta-na-obshtinata-za-2019-godina.html", "text": "В Пловдив ще се проведе публично обсъждане на проекта на бюджета на Общината за 2019 година. Това съобщиха за  Радио „Фокус“ – Пловдив  от Общината. Обсъждането на проектобюджета ще се състои от 17.00 часа в залата на Общинския съвет в Пловдив на ул. „Авксентий Велешки”. В първата част на срещата присъстващите ще бъдат запознати с основните показатели на проекта на бюджета, след което ще се състои и самото обсъждане. Проектобюджетът беше публикуван на 29 декември, а на 8 януари изтече срокът да се направят писмени предложения за промени в него. \r\nЗа постъпилите предложения е съставен протокол, който е внесен в Общинския съвет, заедно с окончателния проект на бюджета. По проект, бюджетът на Общината е около 303 милиона лева. \r\nТони МИХАЙЛОВ", "date": "2019.01.10", "title": "Пловдив: В града ще се проведе публично обсъждане на проекта на бюджета на Общината за 2019 година"}
{"url": "http://www.focus-news.net/news/2019/01/10/2610520/veliko-tarnovo-prevozvacheskite-firmi-ot-regiona-podkrepyat-protesta-sreshtu-paketa-mobilnost-koyto-shte-se-provede-v-bryuksel.html", "text": "Превозваческите фирми от Великотърновския регион подкрепят протеста срещу пакета „Мобилност“, който ще се проведе в Брюксел. Това съобщи за  Радио „Фокус“ – Велико Търново  Иво Табаков, собственик на компания от областта. Той припомни, че подобно шествие се проведе през миналата година във Велико Търново. Всички фирми от областта, а и от страната, се обединяват срещу мерките, които предвижда т.нар. пакет „Макрон“, защото според тях те ще доведат до масови фалити на превозвачите. „Ако това с връщането на 4 седмици бъде прието, за мен всеки месец ще бъде декември – всички камиони ще се прибират и няма да има достатъчно внос и износ. Нашата икономика не може да запълни всички тези камиони, за да работят те без проблем. Явно е, че в момента  президентът на Франция – Маркон обслужва интересите на доста по-големи френски фирми, които имат недостиг на работници и искат вземат нашите шофьори, а ние да фалираме“, коментира още Табаков.  \r\nКато решение за по-големите компании в бранша той посочи, че може да се направи регистрация в държави от западна Европа като Германия и Франция, но това ще доведе до загуби за българската икономика, защото данъците ще се плащат там, а не у нас. Фирмите протестират и срещу т.нар. големи почивки, при които шофьорите трябва да спят в хотели, а не в камионите. Това е невъзможно, защото на паркингите няма обособени специални места за това, а ако шофьорите оставят камионите си, вероятно ще зачестят кражбите. Табаков посочи още, че вероятно първият протест, който предстои днес, няма да даде нужния ефект и заяви готовност да участва в следващите.  Той бе категоричен и, че към този момент превозвачите имат пълната подкрепа на държавата, което, по думите му, също е важно. \r\nЛуиза ТРАНЧЕВА", "date": "2019.01.10", "title": "Велико Търново: Превозваческите фирми от региона подкрепят протеста срещу пакета „Мобилност“, който ще се проведе в Брюксел"}
{"url": "http://www.focus-news.net/news/2019/01/10/2610536/nsi-prez-noemvri-2018-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-narastva-s-08-spryamo-predhodniya-mesets.html", "text": "По предварителни сезонно изгладени данни през ноември 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.8% спрямо предходния месец. Това сочи  статистика на Националния статистически институт (НСИ) . През ноември 2018 г. оборотът в търговията на дребно, изчислен въз основа на календарно изгладени данни, бележи ръст от 6.5% в сравнение със същия месец на предходната година. Месечни изменения \r\nПрез ноември 2018 г. се наблюдава по-значителен ръст на оборота спрямо предходния месец при: търговията на дребно с текстил, облекло, обувки и кожени изделия - с 5.5%, търговията на дребно с автомобилни горива и смазочни материали - с 2.4%, и търговията на дребно с хранителни стоки, напитки и тютюневи изделия - с 1.1%. Намаление е отбелязано при търговията на дребно с фармацевтични и медицински стоки - с 1.0%, и търговията на дребно с битова техника, мебели и други стоки за бита - с 0.6%.  Годишни изменения \r\nПрез ноември 2018 г. в сравнение със същия месец на 2017 г. оборотът нараства по-значително при: търговията на дребно чрез поръчки по пощата, телефона или интернет - с 15.0%, търговията на дребно с фармацевтични и медицински стоки - с 14.9%, търговията на дребно с текстил, облекло, обувки и кожени изделия и търговията на дребно с хранителни стоки, напитки и тютюневи изделия - по 9.0%. Намаление е регистрирано при търговията на дребно с компютърна и комуникационна техника - с 5.4%.", "date": "2019.01.10", "title": "НСИ: През ноември 2018 г. оборотът в раздел „Търговия на дребно, без търговията с автомобили и мотоциклети“ нараства с 0.8% спрямо предходния месец"}
{"url": "http://www.focus-news.net/news/2019/01/10/2610538/nsi-prez-noemvri-2018-g-indeksat-na-produktsiyata-v-sektor-stroitelstvo-e-s-12-pod-ravnishteto-ot-predhodniya-mesets.html", "text": "По предварителни данни през ноември 2018 г. индексът на продукцията в сектор „Строителство“, изчислен въз основа на сезонно изгладени данни, е с 1.2% под равнището от предходния месец. Това сочи  статистика на Националния статистически институт (НСИ) . Календарно изгладените данни показват намаление от 1.8% на строителната продукция през ноември 2018 г. в сравнение със същия месец на 2017 година. Месечни изменения \r\nПрез ноември 2018 г. индексът на произведената строителна продукция, изчислен от сезонно изгладени данни, е под равнището от предходния месец, като продукцията от гражданското/инженерното строителство намалява с 1.4%, а от сградното строителство - с 1.0%. Годишни изменения \r\nНа годишна база понижението на строителната продукция през ноември 2018 г., изчислено от календарно изгладени данни, се определя от отрицателния темп при сградното строителство, където спадът е с 2.0%, а при гражданското/инженерното строителство - с 1.5%.", "date": "2019.01.10", "title": "НСИ: През ноември 2018 г. индексът на продукцията в сектор „Строителство“ е с 1.2% под равнището от предходния месец"}
{"url": "http://www.focus-news.net/news/2019/01/10/2610539/varna-sledyat-se-nivata-na-vodoemite-v-oblastta-zaradi-ochakvanite-valezhi.html", "text": "Следят се нивата на водоемите във Варненска област заради очакваните валежи. Това съобщиха за  Радио „Фокус“ – Варна  от Областна администрация – Варна. Предупреждение за валежи от дъжд е обявено за област Варна, като очакваните количества са 25-35 л/кв.м. В сила е и оранжев код за силен вятър за цялото Черноморие. Очаква се силен и бурен вятър от юг-югоизток до 12-17, с пориви до 20 м/сек. Вълнението ще се усили до 4 бала. От администрацията посочиха, че според сутрешните доклади на оперативните дежурни към общинските съвети за сигурност обстановката във всички общини на територията на Варненска област е нормална. Не са регистрирани обилни валежи в отделните райони за момента. Реките Провадийска, Камчия и Ана дере са в коритата си, няма постъпила информация за аварийни ситуации по язовирните стени и съоръженията към тях. \r\nПолетите на летището във Варна се изпълняват по разписание. Пристанището също е отворено за маневриране на кораби, като поривите на вятъра в отделните портове достигат до близо 8 м/сек. Времето във Варна е облачно, температурата на въздуха е около 6 градуса.ю \r\nМарияна ВАЛЕНТИНОВА", "date": "2019.01.10", "title": "Варна: Следят се нивата на водоемите в областта заради очакваните валежи"}
{"url": "http://www.focus-news.net/news/2019/01/10/2610532/viktor-yanev-oblasten-upravitel-na-kyustendil-nad-60-mashini-sa-pochistvali-republikanskata-patna-mrezha-v-oblastta.html", "text": "Над 60 машини са почиствали републиканската пътна мрежа в област Кюстендил. Това каза пред  Радио „Фокус” – Кюстендил  Виктор Янев, областен управител на Кюстендил. Между 15 и 50 сантиметра е образувалата се снежна покривка в региона. В Осоговска планина дебелината на натрупалия се сняг е над 80 сантиметра. Към този час на деня в оперативния център на Регионална дирекция „Пожарна безопасност и защита на населението” в Кюстендил няма постъпили сигнали за бедстващи хора и недостъпни населени места. Няма нарушения в комуникациите, включително електрозахранване и водоснабдяване. По данни на Регионално управление на образованието от страна на директорите на училища и детски градини не е постъпвала информация за проблеми в образователния процес. През цялата нощ над 60 специализирани машини са почиствали пътните настилки само по републиканската пътна мрежа, отделно във всяка една от деветте общини е въведа в действие техника за почистване и на общинските пътни артерии. Малко след 6 часа тази сутрин са отпаднали въведените ограничения за движение на моторни превозни средства над 12 тона по направленията Кюстендил – Гюешево, Кюстендил – Дупница и автомагистрала „Струма”. \r\nВенцеслав ИЛЧЕВ", "date": "2019.01.10", "title": "Виктор Янев, областен управител на Кюстендил: Над 60 машини са почиствали републиканската пътна мрежа в областта"}
{"url": "http://www.focus-news.net/news/2019/01/10/2610535/kyustendil-zaradi-vloshenata-meteorologichna-obstanovka-vremenno-se-prekratyava-deystvieto-na-sinya-zona-v-dupnitsa.html", "text": "Заради влошената метеорологична обстановка временно се прекратява действието на „Синя зона” в Дупница. Това съобщи за  Радио „Фокус” – Кюстендил  Радостина Велинова, управител на Общинско предприятие „Паркинги и гаражи” – Дупница. По думите й заради ниските температури и обилния снеговалеж, кметът на Община Дупница инж. Методи Чимев е разпореди за 10 и 11 януари „синята зона“ да бъде безплатна. „Температурите са ниски, няма смисъл да застрашаваме здравето на служителите, а и условията за паркиране след този снеговалеж не са предпоставка да се таксуват гражданите. „Синята зона” продължава да функционира от понеделник – 14 януари“, каза Радостина Велинова. \r\nВенцеслав ИЛЧЕВ", "date": "2019.01.10", "title": "Кюстендил: Заради влошената метеорологична обстановка временно се прекратява действието на „Синя зона” в Дупница"}
{"url": "http://www.focus-news.net/news/2019/01/10/2610541/plovdiv-selata-kurtovo-i-chernozemen-sa-s-narusheno-vodopodavane-zaradi-avarii.html", "text": "Жителите на две села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от пресцентъра на ВиК – Пловдив. Без вода са населените места Куртово и Черноземен. Не е посочен краен срок за възстановяване на нормалното водоподаване към засегнатите абонати. \r\nЕкипите на водоснабдителното дружество отстраняват и аварии на територията на Асеновград и Пловдив. Без вода са домакинствата в зоната западно от река Чая и в района на блок № 16 в кв. „Баделема“ в Асеновград, а също и живущите в района на Коматевския възел в Пловдив и на блокове № 104 и 105 в пловдивския квартал „Тракия“. \r\nТони МИХАЙЛОВ", "date": "2019.01.10", "title": "Пловдив: Селата Куртово и Черноземен са с нарушено водоподаване заради аварии"}
{"url": "http://www.focus-news.net/news/2019/01/10/2610540/boryana-georgieva-nap-v-parvite-minuti-na-nachaloto-na-danachnata-kampaniya-za-2019-g-imame-90-podadeni-deklaratsii.html", "text": "В първите минути на началото на данъчна кампания 2019 г. имаме 90 подадени декларации. Това каза на пресконференция Боряна Георгиева, директор на дирекция „Обслужване“ Националната агенция за приходите (НАП), предаде репортер на  Агенция „Фокус“ . \r\n„Днес започва данъчна кампания 2019 г. От 00.00 часа в първите минути имаме над 90 декларации, които са подадени. В момента има около 500 декларации, по които хората работят, което означава, че днес ще ги подадат. Срокът за подаване на декларации за доходи през 2018 г. е до 30 април, като подаването може да бъде извършено в офисите, по пощата и по електронен път. Насърчаваме клиентите да подават декларации по електронен път, тъй като това е по-лесният, по-бързият и по-сигурният начин. Отделно, ако се подаде декларацията по електронен път, може да се ползва отстъпка от 5%, но тя не може да е повече от 500 лв. и трябва да бъде изплатена до 31 януари“, заяви Георгиева. \r\nТя посочи, че офисите на НАП през цялата кампания ще работят на плаващо работно време, а в последните дни при необходимост – с удължено. По думите ѝ формулярите на декларациите ги има във всички офиси, както и на страницата на НАП в интернет. „По отношение на лицата, които искат да ползват облекчение, трябва да знаят, че в момента на подаването на декларация не трябва да имат задължения. За облекчението, което е за млади семейства, може да не се подава документ от единия съпруг, а за облекчението, което е за деца, е в размер на 200 лв. за едно дете, 400 лв. за две деца и 600 лв. за три или четири деца, а за деца с увреждания – до 2000 лв. Там също няма да е нужно да се иска документ от единия родител. Новото от тази година е, че ако на единия родител не му достига доход, може да се възползва и от дохода на другия родител, за да може да ползва цялото облекчение“, обясни Георгиева. \r\nТя уточни, че по отношение на декларациите за юридически лица, сроковете също не се променят – до 1 април. „Декларациите се подават по електронен път. Към момента имаме около 40 годишни декларации, които са подадени“, каза още Георгиева. \r\nЦветилена СИМЕОНОВА", "date": "2019.01.10", "title": "Боряна Георгиева, НАП: В първите минути на началото на данъчната кампания за 2019 г. имаме 90 подадени декларации"}
{"url": "http://www.focus-news.net/news/2019/01/10/2610524/d-r-petko-nedev-za-momenta-ne-se-nalaga-vtora-operatsiya-na-efreytor-valentin-dimov-koyto-be-prebit-ot-tsigani-vav-voyvodinovo.html", "text": "С днешна дата не се налага втора операция на ефрейтор Валентин Димов, който бе пребит от цигани във Войводиново. Това съобщи за  Радио „Фокус” - Пловдив  д-р Петко Недев, директор на болница „Св. Панталеймон” в Пловдив, където е настанен ефрейтор Димов. „Вчера му бе направена операция на скулата, която мина добре. Той е прекарал нощта след операцията добре, караме напред”, каза още д-р Недев. „Категорично с днешна дата не се налага никаква друга операция”, добави д-р Недев. Валентин Димов е имал полифрагментарна фрактура, а операцията са направили доц. Димитров и д-р Начков. „Очакваните резултати са пълно възстановяване, без никакви последствия за зрението му”, каза още д-р Недев. Военнослужещият е постъпил в болницата с много хематоми по лицето, в момента има хематогенен конюктивит. При постъпването в болницата е имал и сътресение на мозъка от ударите по главата, които са му били нанесени. Д-р Петко Недев имнформира още, че ефрейтор Валентин Димов ще бъде изписан от болницата до 7-10 дни. \r\nЦветана ТОНЧЕВА", "date": "2019.01.10", "title": "Д-р Петко Недев: За момента не се налага втора операция на ефрейтор Валентин Димов, който бе пребит от цигани във Войводиново"}
{"url": "http://www.focus-news.net/news/2019/01/10/2610544/montana-edin-chovek-e-postradal-pri-katastrofa-mezhdu-dva-tir-a-na-patya-montana-vidin-pri-razklona-na-selo-klisuritsa.html", "text": "Два ТИР-а са се ударили на пътя Монтана-Видин при разклона на село Клисурица. Това съобщиха за  Агенция \"Фокус\"  от ОДМВР – Монтана. Сигналът е получен към 09.00 часа. Ремаркето на водача, който е пътувал към Монтана, се е поднесло и шофьорът, който се е движил в противоположната лента, се ударил в него. Водачът, пътувал към Видин, е настанен в болница в Монтана с наранявания по главата. Пътят е отворен за движение, няма обходни маршрути.", "date": "2019.01.10", "title": "Монтана: Един човек е пострадал при катастрофа между два ТИР-а на пътя Монтана-Видин при разклона на село Клисурица"}
{"url": "http://www.focus-news.net/news/2019/01/10/2610531/1tv-makedoniya-kakvo-iskat-besa-i-aliansa-na-albantsite-za-da-glasuvat-za-konstitutsionnite-promeni.html", "text": "Адрианит Ходжа от опозиционното крило на БЕСА, оглавявано от Билал Касами и Елми Азири от „Алианса на албанците“, оглавяван от Зиядин Села, обясниха в ефира на  скопския телевизионен канал „1ТВ“  какво искат двете фракции, за да подкрепят в зала окончателното приемане на поправките в македонската конституция, произтичащи от договора за името между Скопие и Атина. \r\nХоджа заяви, че БЕСА все още не е постигнала окончателна договорка с правителството и ще води интензивни преговори за намирането на решение: \r\n„Внесохме четири поправки, основно за Преамбюла, албанския език, диаспората и конституционния закон. Ние все още нямаме окончтелна договорка с правителството за подкрепа и днес (в сряда) имахме интензивни преговори за намиране на решение, които ще продължат. Изложихме аргументирано, че това е добър момент едновременно да се затворят някои въпроси, за да можем и в бъдеще да продължим да се движим по европейския път. Тези въпроси не можем да ги затворим, ако си мълчим. Преди да постигнем договор, който да бъде показан на обществеността, няма да взимаме решения. Накрая ще реши председателството на партията“,  заяви политикът. \r\nЕлми Азири пък посочи, че „Алианса на албанците“ е внесъл 6 поправки, за да се затворят етническите въпроси в Македония. \r\n„Ние, като партия, използваме нашето законно право да предлагаме поправки. Имаме шест предложения за конституционния процес и за три от тях се договорихме с премиера Заев. Единият се отнася до конституционния закон за границата на Република Македония с Косово. Второто е за диаспората и договорът, който вчера (вторник) постигнаха Зиядин Села и премиера Заев, който се отнася до Преамбюла и премахването на изречението, което гласи ‚Гражданите, които живеят в границите на Република Северна Македония‘. Много историци не веднъж са писали в книгите, че албанците са пришълци, или са дошли през този век и т.н.... С това ние утвърждаваме в Конституцията, че албанците са автохтонен народ в Македония, а не временен народ“, заяви Азири. \r\nПревод и редакция:", "date": "2019.01.10", "title": "„1ТВ“ (Македония): Какво искат БЕСА и „Алианса на албанците“, за да гласуват за конституционните промени"}
{"url": "http://www.focus-news.net/news/2019/01/10/2610546/vidin-25-godishen-mazh-e-s-opasnost-za-zhivota-sled-katastrofa-na-pat-ii-12-sled-selo-inovo-v-posoka-bregovo.html", "text": "25-годишен мъж е с опасност за живота след катастрофа на път II-12 след село Иново в посока Брегово. Това съобщиха от  ОДМВР - Видин . Сигналът за катастрофата е получен на тел.112 в 08.52 часа. Лек автомобил „Мерцедес“, движещ се в посока Видин, управляван от 25-годишен мъж, се е завъртял на пътното платно и се е блъснал в насрещно идващия служебен автомобил „Дачия“ на електроразпределително дружество. Водачът на мерцедеса е настанен с опасност за живота във видинската болница. Шофьорът на служебната кола и неговият спътник са прегледани и освободени. 52-годишният водач е тестван с дрегер, техническото средство не е отчело наличие на алкохол. На мъжа е взета и кръвна проба. Огледът на местопроизшествието продължава. Патрули на \"Пътна полиция\" пренасочват движението по обходен маршрут.", "date": "2019.01.10", "title": "Видин: 25-годишен мъж е с опасност за живота след катастрофа на път II-12 след село Иново в посока Брегово"}
{"url": "http://www.focus-news.net/news/2019/01/10/2610543/rosen-bachvarov-nap-za-minalata-godina-sa-podadeni-okolo-6000-danachni-deklaratsii-ot-fizicheski-litsa-kato-34-ot-tyah-sa-po-elektronen-pat.html", "text": "За миналата година са подадени около 6000 данъчни декларации от физически лица, като 34% от тях са подадени по електронен път. Това каза на пресконференция говорителят на Националната агенция за приходите (НАП) Росен  Бъчваров, предаде репортер на  Агенция „Фокус“ . \r\n„През кампания 2019 г. предлагаме 100 електронни услуги напълно безплатно. Те могат да се използват с ПИК, който се издава безплатно и дава достъп до тях“, заяви Бъчваров. По думите му за миналата година са подадени около 6000 данъчни декларации от физически лица, като 34% от тях са подадени по електронен път. „Имаме амбиции за тази година всяка втора декларация да бъде подадена онлайн, защото така е по-бързо и по-сигурно“, заяви Бъчваров. Той посочи, че тенденцията  е за трайно намаляване на неподадена данъчна декларация от физически лица.  \r\n„През 2020 г. планираме една голяма крачка – данъчната декларация за физически лица да бъде предварително попълнена, но за това ще си говорим в края на годината“, каза още говорителят на НАП. Бъчваров посочи, че вече има законодателна промяна, която дава право на НАП да събира информация от работодателите. „Това ще става с допълнителен формуляр по отношение на доходите. Това ще се случи през февруари 2020 г. и така НАП по предварителни данни ще може да създаде декларации. И така човек ще може да види това със своя персонален код“, заяви той и посочи, че това допълнително ще облекчи процедурите по подаване на декларации. \r\nЦветилена СИМЕОНОВА", "date": "2019.01.10", "title": "Росен Бъчваров, НАП: За миналата година са подадени около 6000 данъчни декларации от физически лица, като 34% от тях са по електронен път"}
{"url": "http://www.focus-news.net/news/2019/01/10/2610545/blagoevgrad-izklyuchitelno-intenziven-e-trafikat-na-gkpp-kulata-promahon-ot-0645-chasa-e-zapochnalo-propuskaneto-na-tovarni-avtomobili.html", "text": "Изключително интензивен е трафикът на ГКПП „Кулата-Промахон“, от 06.45 часа е започнало пропускането на товарни автомобили. Това съобщиха за  Радио „Фокус“-Пирин  от пресцентъра на МВР. Трафикът е интензивен заради образувалите се колони с изчакващи товарни автомобили, чието преминаване е било ограничено заради усложнената метеорологична обстановка.  \r\nВъзстановено е движението на автомобили над 3.5 тона и на ГКПП „Илинден-Ексохи“ в посока Гърция. \r\nНатали СТЕФАНОВА", "date": "2019.01.10", "title": "Благоевград: Изключително интензивен е трафикът на ГКПП „Кулата-Промахон“, от 06.45 часа е започнало пропускането на товарни автомобили"}
{"url": "http://www.focus-news.net/news/2019/01/10/2610550/vratsa-nyama-naseleni-mesta-bez-elektrozahranvane-i-vodosnabdyavane-na-teritoriyata-na-obshtinata-patishtata-sa-prohodimi-pri-zimni-usloviya.html", "text": "Няма населени места без електрозахранване и водоснабдяване на територията на общината, пътищата са проходими при зимни условия. Това съобщиха от пресцентъра на  Община Враца . През последното денонощие пътната мрежа в града е обработвана от специализирана техника на БКС, като използваното количество сол е 150 тона. За почистването на артериите за масов градски транспорт и пътните отсечки в кварталите са използвани 8 снегорини. Служители на предприятието почистват централната пешеходна зона, тротоарите и площите около детски, учебни и здравни заведения с роторни машини.  \r\nКъм момента продължават валежите от сняг на територията на общината, като снежната покривка на места достига до 20 см. \r\nЧетвъртокласната пътна мрежа е проходима при зимни условия, а в населените места от общината няма проблеми с осъществяването на обществения транспорт, електрозахранването и водоснабдяването. \r\nКонтрол по снегопочистването се извършва от звено „Инспекторат“. \r\nОт Националния институт по метеорология и хидрология е обявен жълт код за област Враца за значителни валежи от сняг.", "date": "2019.01.10", "title": "Враца: Няма населени места без електрозахранване и водоснабдяване на територията на общината, пътищата са проходими при зимни условия"}
{"url": "http://www.focus-news.net/news/2019/01/10/2610549/sofiya-30-godishen-mazh-ot-etropole-e-zadarzhan-za-pritezhanie-na-narkotitsi.html", "text": "30-годишен мъж от Етрополе е задържан за притежание на наркотици. Това съобщиха от  ОДМВР - София . В рамките на последните няколко месеца полицаи неколкократно задържали мъжа с различни по вид и тегло наркотични вещества. Срещу него са образувани общо три досъдебни производства. През септември 2018 г. от него са иззети топче канабис и таблетка амфетамин. 8 топчета канабис и още толкова метамфетамин са открити и иззети три месеца по-късно от автомобила му. Последният случая датира от онзи ден, когато опитал да погълне дрога, за да не бъде открита при предприетата му полицейска проверка. Намерението му било осуетено от светкавичната реакция на униформените, а след като в колата му били открити още известни количества канабис и амфетамин, мъжът за пореден път бил задържан в ареста на районното управление.  \r\nСлед приключване на действията на разследващия екип етрополецът е привлечен в качеството на обвиняем и е арестът му е удължен на 72 часа с прокурорско постановление.", "date": "2019.01.10", "title": "София: 30-годишен мъж от Етрополе е задържан за притежание на наркотици"}
{"url": "http://www.focus-news.net/news/2019/01/10/2610548/reuters-turtsiya-obyavi-che-sdelkata-za-peytriat-e-nevazmozhna-ako-e-obvarzana-s-otkaz-ot-s-400.html", "text": "Турция може да закупи ракетни системи „Пейтриът“ от САЩ, ако условията са подходящи, но сделката е невъзможна, ако Вашингтон принуждава Анкара да се откаже от системите С-400, които вече са поръчани от Русия, заяви министърът на външните работи на Турция Мевлют Чавушоглу в четвъртък, цитиран от  Reuters . \r\nВ интервю пред местната телевизия NTV, първият дипломат на Анкара заяви, че Турция няма да приеме САЩ да налага условия по отношение на сделката за придобиване на руски системи за ПВО/ПРО С-400. \r\nПревод и редакция:", "date": "2019.01.10", "title": "Reuters: Турция обяви, че сделката за „Пейтриът“ е невъзможна, ако е обвързана с отказ от С-400"}
{"url": "http://www.focus-news.net/news/2019/01/10/2610553/sofiya-pozhar-e-goryal-v-metalna-baraka-v-kv-vrazhdebna.html", "text": "Възникнал е пожар в метална барака в кв. „Враждебна“. Това съобщиха за  Агенция „Фокус“  от СДВР. Сигналът е получен малко след 09.00 часа тази сутрин. Към момента има данни само за материални щети, няма пострадали. Пожарът е изгасен. Най-вероятно причината за пожара е късо съединение.", "date": "2019.01.10", "title": "София: Пожар е горял в метална барака в кв. „Враждебна“"}
{"url": "http://www.focus-news.net/news/2019/01/10/2610542/nova-makedoniya-makedoniya-loshoto-vreme-otmeni-uchenie-na-kfor.html", "text": "Военните маневри на КФОР в Косово, които трябваше да започнат в сряда и да продължат до петък, са отложени заради лошото време, пише  електронното издание на вестник „Нова Македония“ . \r\n„КФОР планираше военни учения в Косово, но ги отложи заради атмосферните условия“, заяви говорителят на силите Винченцо Грасо. \r\nПо-рано неназован източник заяви пред „Косово прес“, че „КФОР ще проведе учения и ще разположи части по цялата територия на Косово, които ще се движат из страната. Войниците на КФОР са обучени да бъдат готови за бърза реакция ако е заплашена сигурността и свободата на придвижване“. \r\nПревод и редакция:", "date": "2019.01.10", "title": "„Нова Македония“ (Македония): Лошото време отмени учение на КФОР"}
{"url": "http://www.focus-news.net/news/2019/01/10/2610554/blagoevgrad-nad-12-hil-leva-sa-sabrani-po-vreme-na-kolednata-blagotvoritelna-kampaniya-v-podkrepa-na-14-godishniya-ivan-hristov.html", "text": "12 287.35 лева са събрани по  време на коледната благотворителна кампания в Благоевград, в подкрепа на 14-годишния Иван Христов. Това съобщиха от пресцентъра на  Общината . Част от средствата са дарени по време на различни културни инициативи, организирани от Община Благоевград, чрез продажба на билети, картички, както и чрез специално поставени кутии на места в града.   \r\nУченици и учители от Езикова гимназия „Акад. Людмил Стоянов“ също се включиха активно в кампанията. Голяма част от средствата са събрани по време на ежегодния благотворителен базар, организиран от тях на партера на Община Благоевград.   \r\n14-годишният Иван е ученик в ЕГ и страда от злокачествено образувание. Средствата са необходими за последващо лечение.   \r\nИма и дарителска банкова сметка в Първа инвестиционна банка АД. Титуляр на сметката е майката на Иван - Ваня Георгиева Христова, а номерът на сметката е BG13FINV91501317178315.", "date": "2019.01.10", "title": "Благоевград: Над 12 хил. лева са събрани по време на коледната благотворителна кампания в подкрепа на 14-годишния Иван Христов"}
{"url": "http://www.focus-news.net/news/2019/01/10/2610552/rosen-bachvarov-nap-ako-firmite-zapochnat-sega-podmyana-ili-aktualizatsiya-na-kasovite-si-aparati-shte-uspeyat-da-go-napravyat-v-opredeleniya-za-tova-srok-koyto-e-do-kraya-na-mart.html", "text": "Ако фирмите започнат сега подмяна или актуализация на касовите си апарати, ще успеят да го направят в определения за това срок, който е до края на март. Това каза на пресконференция говорителят на Националната агенция за приходите (НАП) Росен Бъчваров във връзка с въведените от 2019 г. промени в софтуерите на касовите апарати, предаде репортер на  Агенция „Фокус“ . \r\n„Днес сутринта от една медия ми зададоха въпрос за предстоящия апокалипсис или по подобие на винетките драматургичен край на света, свързан с невъзможността да бъде изпълнен срокът след 80 дни за промяна в софтуерите на касовите апарати. Ние в НАП не бихме били толкова драматични и толкова песимистично настроени. Нашето убеждение е, че главното задължение за всяка регистрирана по ДДС фирма до края на март 2019 г. да смени софтуера за управление на продажбите и съпътстващия с това софтуерен ъпдейт на фискалните устройства е изпълнимо при положение, че работата по този ангажимент започне веднага“, обясни Бъчваров.  \r\nТой уточни, че технически трудности или проблеми по отношение на сървъра, на мрежова комуникация, на подаване и обработване на данни от страна на НАП не се очакват. „Дори и в момента ние обменяме стотици милиони електронни документи и го правим в последните 20 години за над 3 млн. наши клиенти, спестявайки им всяка година над 300 млн. лв. административни разходи. Така че нашето послание към бизнеса е – свържете се веднага с производителя на софтуера за управление на продажбите, за да обсъдите времето и технологиите, за които този софтуер в комбинация с хардуера на фискалното устройство да бъде актуализиран“, каза още Бъчваров и посочи, че това трябва да стане до края на март. \r\n„Към днешна дата има 1500 касови апарата и фискални принтера, управлявани от новия вид софтуер за управление на продажбите, които отговарят на последните изисквания. С други думи, изискването вече е изпълнено от един кръг от лица. Към момента от гледна точка на производители на фискални устройства или принтери никой не е сигнализирал от НАП за потенциални проблеми, забавяния или трудности с производство и дистрибуция на тези устройства“, обясни Бъчваров. \r\nЦветилена СИМЕОНОВА", "date": "2019.01.10", "title": "Росен Бъчваров, НАП: Ако фирмите започнат сега подмяна или актуализация на касовите си апарати, ще успеят да го направят в определения за това срок, който е до края на март"}
{"url": "http://www.focus-news.net/news/2019/01/10/2610525/mkd-makedoniya-v-chetvartak-prodalzhava-zasedanieto-za-konstitutsionnite-promeni-zaev-vse-oshte-nyama-kvalifitsirano-mnozinstvo.html", "text": "Заседанието на македонския парламент, на което трябва да се приемат конституционните промени, като последна фаза от прилагането на Преспанския договор между Гърция и Македония за името на последната, продължава в четвъртък от 13 часа (14 часа българско време), а според премиера Зоран Заев все още не е осигурено нужното квалифицирано мнозинство от 80 депутати, предава  скопското електронно издание „МКД“ . \r\nСлед като министър-председателят постигна договорка със Зиядин Села и неговата партия „Алианса на албанците“, остава да се осигурят гласовете на опозиционното крило на БЕСА, оглавявано от Билал Касами, който снощи в телевизионен ефир подчерта, че ако условията му не бъдат изпълнени, няма да гласува за конституционните промени. Условията на БЕСА, както заяви лидерът на фракцията, са в документите албанците да не бъдат записвани като македонци в графата за гражданство и Конституцията да не защитава само македонската диаспора, а диаспората на Македония. \r\nПредседателят на парламента Талат Джафери вчера вечерта прекрати заседанието, след като Заев обясни какво представляват конституционните промени, за да може, както посочи той, депутатите да получат текста от експозето на министър-председателя. \r\nПред народните представители Заев посочи, че Преспанския договор гарантира „македонската идентичност и език“ „македонец“, както и че „Гърция веднъж завинаги признава нашето право на самоопределение“. Той благодари на СДСМ (Социалдемократическия съюз на Македония) и коалицията – ДСИ (Демократичния съюз за интеграция), ДПА (Демократическата партия на албанците), БЕСА (крилото на Африм Гаши) и осемте отцепници от ВМРО-ДПМНЕ, които, според него, са конструктивна опозиция за разлика от останалите, както и на депутата Панчо Минов (от ГРОМ, коалиционен партньор на ВМРО-ДПМНЕ) за предложенията, които са вградени в измененията на Основния закон, както и на БЕСА на Касами и Зиядин Села от „Алианса на албанците“. \r\nНа продължението на заседанието в четвъртък депутатите трябва да утвърдят предложенията за поправките, за което е нужно обикновено мнозинство (61 гласа), за разлика от приемането и утвърждаването на самите конституционни поправки, за което е необходимо квалифицирано мнозинство (80 гласа), след което идва конституционният закон за прилагане на конституционните изменения, за който също е нужно квалифицирано мнозинство. \r\nПреди началото на пленарната сесия в сряда, председателят на ВМРО-ДПМНЕ Християн Мицковски потвърди, че народните представители от фракцията няма да участват в заседанието, защото не искат да придават легитимност на процеса по промяна на Конституцията, след което, заедно с част от депутатите от ВМРО-ДПМНЕ и други съпартийци, се включи в протеста пред сградата на парламента в Скопие, организиран от „Македония блокира“ и „Твърдокорени“. Независимо от призивите и исканията на демонстрантите да се обърне пред тях, Мицковски не го направи, с което си навлече освирквания и псувни. \r\nПротестът в сряда трябваше да продължи до полунощ, но завърши веднага, след като председателят на парламента Джафери прекрати заседанието и го насрочи за четвъртък. След това организаторите обявиха нова демонстрация за следващия ден от 12 часа (13 часа българско време). \r\nПревод и редакция:", "date": "2019.01.10", "title": "„МКД“ (Македония): В четвъртък продължава заседанието за конституционните промени, Заев все още няма квалифицирано мнозинство"}
{"url": "http://www.focus-news.net/news/2019/01/10/2610555/svetla-baryakova-muzeen-kompleks-bansko-istoriko-etnografski-kompleks-radonova-kashta-vaznikva-oshte-prez-1971-godina.html", "text": "Историко-етнографски комплекс „Радонова къща“ възниква още през 1971 година. Това каза за  Радио „Фокус“-Пирин  Светла Барякова, директор на Музеен комплекс-Банско. Тя уточни, че тогава в къщата е открита фото-документална изложба на тема „Героично Банско“. „По-късно тази изложба се обновява, допълва и разширява, като това става през 1988 година. В настъпилите промени след 1989 година се оказва, че къщата, макар и със статут на недвижима културна ценност с местно значение, е необходимо да бъде реконструирана и се налага обновяване“, посочи директорът на музея в Банско. По думите й един от собствениците на къщата, който сега вече е покойник, генерал-лейтенант Крум Радонов, дарява своята част специално за музейна експозиция, като известно време там няма поместено нищо, докато се изготви експозиционен план и докато се изясни концепцията каква част от историята на Банско ще бъде представена в музея „Радонова къща“. Светла Барякова подчерта, че „Радонова къща“ е сред първите музеи в Банско. \r\nНатали СТЕФАНОВА", "date": "2019.01.10", "title": "Светла Барякова, Музеен комплекс-Банско: Историко-етнографски комплекс „Радонова къща“ възниква още през 1971 година"}
{"url": "http://www.focus-news.net/news/2019/01/10/2610558/bdzp-shte-napravi-prebroyavane-na-zimuvashtite-vodolyubivi-ptitsi-v-stranata.html", "text": "БДЗП ще направи преброяване на зимуващите водолюбиви птици в страната. Това съобщиха от  пресцентъра на Българското дружество за защита на птиците (БДЗП) . 43-тото среднозимно преброяване на водолюбивите птици у нас и в почти всички европейски страни ще започне на 11 януари 2019 г. Инициативата ще приключи на 13 януари. Екипи от над 100 доброволци на Българското дружество за защита на птиците и Изпълнителната агенция по околна среда (ИАОС) ще посетят всички големи водоеми в страната, за да проверят какво е състоянието им, какви видове птици се срещат в тях и ще отчетат числеността им. \r\nСреднозимното преброяване на водолюбивите птици е една от най-мащабните акции в Европа и страни от Африка и Близкия Изток, която цели да проследи промените във видовия състав и численост на зимуващите птици, както и какво е състоянието на влажните зони. Това е информация, която може да бъде много важна при планиране на бъдещи природозащитни дейности. \r\nМиналата година топлият януари задържа мигриращите видове на север от България и тук бяха наблюдавани пет пъти по-малко птици, в сравнение с предишни години. Тази зима е малко по-студена и се очаква много северни видове да мигрират до някои от 200-те влажни зони по Дунавското и Черноморското крайбрежие, както и реки и големи язовири във вътрешността на страната, където зимуват водолюбивите птици. \r\nСтотината доброволци се надяват да видят освен типичната за зимата у нас червеногуша гъска, която е световно застрашен вид, така и редките тръноопашати потапници, които предпочитат да се хранят в Бургаското езеро през студените месеци на годината, а защо не и някои по-екзотични видове. Тази година има шансове да бъдат наблюдавани и малки белочели гъски, като само преди броени дни 11 екземпляра от останалите близо 300 в Европа, бяха наблюдавани в Атанасовско езеро. \r\nЕкипите вече са сформирани и повечето от тях имат готовност да записват наблюденията си по модерен и по-лесен начин, а именно чрез платформата за събиране на данни на БДЗП – SmartBirds Pro. Всеки, които записва своите наблюдения в нея, има шанс да спечели таблет, който да използва при бъдещите си изследвания на дивата природа, ако бъде късметлията, направил милионния запис.В момента на платформата има 905 084 записа. Вероятността 43-то среднозимно преброяване на водолюбивите птици да донесе награда на някои от 100-те участници в него е много голяма.", "date": "2019.01.10", "title": "БДЗП ще направи преброяване на зимуващите водолюбиви птици в страната"}
{"url": "http://www.focus-news.net/news/2019/01/10/2610557/apostol-apostolov-kmet-na-simitli-pochti-zavarshena-e-tsyalostnata-rekonstruktsiya-na-ploshtadnoto-prostranstvo-v-grada.html", "text": "Два от големите проекти, чието изпълнение започнахме през 2018 година, са за цялостна реконструкция на площада в град Симитли и модернизиране на СУ „Св. св. Кирил и Методий“. Това каза за  Радио „Фокус“ – Пирин  кметът на Община Симитли Апостол Апостолов. „Площадното пространство е почти завършено. Може би тук до месец, месец и половина ще приключим с всичко. За момента ни спира единствено лошото време. По отношение на проекта за ремонта и реконструкцията на гимназията, който е на стойност около 2 млн. лв., то мога да кажа, че там предстои обновяване на оградата, ще бъдат изградени нови спортни площадки. Освен това ще изградим кабинети на открито, работилница, както и много други неща. Например ремонт на спортната зала“, каза още Апостол Апостолов. Той подчерта, че тази година ще бъдат реализирани и още няколко големи проекта, свързани с изграждане на спортни зали, подобряване пътната инфраструктура и други. \r\nЛивия НИНОВА", "date": "2019.01.10", "title": "Апостол Апостолов, кмет на Симитли: Почти завършена е цялостната реконструкция на площадното пространство в града"}
{"url": "http://www.focus-news.net/news/2019/01/10/2610559/mon-zanimaniya-po-interesi-v-darzhavnite-i-obshtinskite-uchilishta-shte-se-predlagat-v-elektronna-platforma-do-28-yanuari.html", "text": "Занимания по интереси в държавните и общинските училища ще се предлагат в електронна платформа до 28 януари 2019 г. Това съобщиха от пресцентъра на  Министерството на образованието и науката (МОН) . Въвеждат се нови регламенти, свързани със заниманията по интереси и финансирането им в държавните и общинските училища със средства от бюджета. Промените в наредбите за приобщаващото образование и за финансирането на институциите предвиждат заниманията да се организират в съответствие с желанието на учениците и със съгласието на родителите, както и според спецификата на дейностите и възможностите на училището. \r\nИзборът на занимания по интереси ще се подпомага от информационна система (електронна платформа за публикуване на търсени и предлагани занимания по интереси), която е достъпна  . \r\nЕлектронната платформа ще бъде отворена за регистрация на училищата, както и на физически и юридически лица, които предлагат занимания по интереси, до 28 януари 2019 г. \r\nАко учителите провеждат занимания по интереси в училището, в което са назначени, не трябва да се регистрират като физически лица. \r\nВъпроси, свързани с електронната платформа, могат да се изпращат на имейл: class_contact@mon.bg.", "date": "2019.01.10", "title": "МОН: Занимания по интереси в държавните и общинските училища ще се предлагат в електронна платформа до 28 януари"}
{"url": "http://www.focus-news.net/news/2019/01/10/2610547/zapochna-protestat-na-prevozvachite-sreshtu-paketa-mobilnost-v-bryuksel.html", "text": "Започна протестът на превозвачите срещу пакета „Мобилност“ в Брюксел, предаде специалният пратеник на  Агенция „Фокус“ . На площад „Люксембург“ българските превозвачи настояват за отхвърляне на пакета „Макрон“. Те са подкрепени от свои колеги от Румъния. Двете страни заедно с Литва, Полша, Словения, Унгария и Хърватия се обединиха в декларация срещу мерките в пакета. Протестът е мирен, не се предвижда затваряне или блокиране на улици. Част от протестиращите дойдоха от България, други от райони около белгийската столица. Близо до протеста са разположени 10 тежкотоварни камиона, колкото са разрешили белгийските власти.  \r\nВ ЕП заседава комисията по транспорт, която ще гласува пакета „Мобилност“. Българският представител в комисията е евродепутатът от БСП/ПЕС Петър Курумбашев.  \r\nПревозвачите настояват да отпадне задължението за връщане на камионите на всеки 4 седмици до държавата на регистрация на фирмата, както и забраната водачите да прекарват почивката в кабината на камионите. \r\nБиляна ИВАНОВА", "date": "2019.01.10", "title": "Започна протестът на превозвачите срещу пакета „Мобилност“ в Брюксел"}
{"url": "http://www.focus-news.net/news/2019/01/10/2610562/varna-41-godishen-mazh-e-zaginal-sled-kato-e-skochil-ot-asparuhoviya-most.html", "text": "41-годишен мъж е загинал тази сутрин, след като е скочил от Аспаруховия мост във Варна. Това съобщи за  Радио „Фокус“ – Варна  говорителят на Областната дирекция на МВР Ивана Милева. По думите й сигнал за случая е подаден около 09.20 часа. Изясняват се детайли около инцидента. На този етап няма данни за извършено престъпление. \r\nДиана СТОЕВА", "date": "2019.01.10", "title": "Варна: 41-годишен мъж е загинал, след като е скочил от Аспаруховия мост"}
{"url": "http://www.focus-news.net/news/2019/01/10/2610556/kathimerini-nezavisimite-gartsi-izlyazoha-ot-koalitsiyata-nyama-da-podkrepyat-pravitelstvoto-vav-vot-na-nedoverie.html", "text": "Младши коалиционният партньор в гръцкото правителство „Независимите гърци“ (АНЕЛ) ще гласуват срещу правителството ако има вот на недоверие в парламента, заяви депутатът от фракцията Костас Кацикис в ефира не местен телевизионен канал в четвъртък, пише  електронното издание на вестник Kathimerini . \r\n„(Лидерът на АНЕЛ) Панос Каменос го каза – напускаме. Какво означава това? Спираме да бъдем партньор в управляващата коалиция, няма мнозинство, няма да го подкрепим във вот на доверие“, цитира думите му парламентарният телевизионен канал. \r\nВ интервю пред Open TV в сряда вечерта, премиерът Алексис Ципрас заяви, че ще поиска вот на доверие, ако Каменос реши да оттегли подкрепата си за коалицията заради Преспанския договор. \r\nМинистър-председателят съобщи, че ще попита председателят на „Независимите гърци“ за намеренията му на насрочената среща в петък. \r\nПревод и редакция:", "date": "2019.01.10", "title": "Kathimerini: „Независимите гърци“ излязоха от коалицията, няма да подкрепят правителството във вот на недоверие"}
{"url": "http://www.focus-news.net/news/2019/01/10/2610560/smolyan-vazstanoveno-e-dvizhenieto-na-avtomobili-nad-12-tona-s-remarketa-i-poluremarketa-prez-prohoda-pechinsko.html", "text": "Възстановено е движението на автомобили над 12 тона с ремаркета и полуремаркета през прохода Печинско. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "Смолян: Възстановено е движението на автомобили над 12 тона с ремаркета и полуремаркета през прохода Печинско"}
{"url": "http://www.focus-news.net/news/2019/01/10/2610563/aktsenti-v-predavaneto-ekologichen-rezonans-na-radio-fokus.html", "text": "За напредъка по Оперативна програма „Околна среда“, успешно изпълнените проекти и предстоящите през 2019 година ще разговаряме в предаването „Екологичен резонанс“ на  Радио „Фокус“  с Валерия Калчева, главен директор на Главна дирекция „Оперативна програма околна среда\".  \r\nОбщина Пещера започна новата година с нов проект по Оперативна програма „Околна среда“. Повече за него ще ни разкаже Албена Жилекова от Радио „Фокус“ – Пазарджик, която разговаря с Веселин Джелатов, директор на Дирекция „Европейски фондове, стратегическо планиране и обществени поръчки“.  \r\nЩе посетим и Приморско. Какви средства от бюджета за 2019 г. Общината е предвидила за екология и подробности за модернизацията на пречиствателната станция в курортния град ще обсъдим с кмета на Приморско д-р Димитър Германов. \r\nТези и още екологични сюжети, новини и събития – в предаването „Екологичен резонанс“ на Радио „Фокус“ от 13.00 до 14.00 часа с водещ Йоланда Пелова.", "date": "2019.01.10", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/01/10/2610551/rumen-petkov-abv-za-sluchaya-vav-voyvodinovo-otgovornost-tryabva-da-se-tarsi-kakto-ot-napadatelite-taka-i-ot-tezi-koito-sa-dopusnali-nezakonnite-postroyki.html", "text": "Събарянето на незаконните постройки във Войводиново за съжаление е в резултат единствено на обществения натиск и крайното недоволство на населението, а не на управленска воля. Събитието, което се случи там, е израз на агресия, непоносимост и неспособност на определени граждани да живеят в нормите, които правовата държава предполага. За случая във Войводиново отговорност трябва да се търси от всички. От кмета на населеното място за това, че е допуснал незаконни постройки, до циганите, които са нападнали военнослужещия. Това заяви в ефира на „България он ер“ председателят на АБВ Румен Петков, съобщиха от  пресцентъра на партията. . „Кметът на Войводиново даде в ефир няколко аргумента да му бъдe повдигнато обвинение за бездействие. Много е важно да се знае чия е политическата отговорност за случилото се. Сега всички говорим, че съдът трябва да бъде максимално строг и това трябва да е така, защото когато няма крайни и осъдителни присъди срещу такъв тип арогантни и нагли лица, няма как да обясним на хората, без значение етническия им произход, че законът е един и същ за всички. По същество голямата част от тези незаконни постройки са ромски. Кметът на общината носи отговорност за това, и то наказателна. Тук има и много ясна политическа отговорност на ВМРО и изобщо на патриотите. Предходният кмет на това населено място е от НФСБ, а сега той е общински съветник там. Сегашният кмет е с категоричната подкрепа на ВМРО. Затова настоявам господин Каракачанов да бъде малко по-обран в поведението си, защото да имаш голяма политическа власт в това село и да си търпял тези незаконни постройки, а сега да ходиш и да се правиш на изразител на народното недоволство е арогантно“, посочи той.  \r\nВ страни от темата Румен Петков отговори и на въпрос, свързан с подготовката на партията за предстоящите евроизбори. „АБВ се готви много активно за участие в европейските избори. Неслучайно младежите на партията започнаха кампанията от Брюксел с лозунг: „Не на двойните стандарти“. Днес чуваме, че и превозвачите възприемат този призив, а преди няколко седмици и Сергей Станишев се присъедини към тази идея. Ние искаме една Европа на мира и за мира. Защото напрежението, което се насажда около нас, добива драматични размери. Проблемът в Косово вече става международен, защото не може НАТО да казва, че е неприемливо да бъде създавана косовска армия, а САЩ да въоръжават Косово“. \r\n„Никак не ние чужда идеята да се явим самостоятелно на изборите. Имаме самочувствието, че в нашите редици има хора, които са с изключителен принос за това България да стане член на ЕС. Като примери ще посоча Ивайло Калфин, президента Георги Първанов. В редиците ни има представители на академичната общност, имаме и сериозни структури. По отношение за възможността за коалиции ще заявя, че АБВ не може да бъде в нечия листа. АБВ може да бъде единствено равноправен партньор с всички, които искат да се промени начинът на работа на европейските институции. Защото в тези институции има позорящи явления. Не може например да имаш начело на ЕС човек като Юнкер и да считаш, че това е нормално и на никой евродепутат да не му правят впечатление не комичните, а трагичните ситуации, в които изпада тази персона, която е нелошо платена от всички нас - гражданите на този съюз“, посочи Петков.", "date": "2019.01.10", "title": "Румен Петков, АБВ: За случая във Войводиново отговорност трябва да се търси както от нападателите, така и от тези, които са допуснали незаконните постройки"}
{"url": "http://www.focus-news.net/news/2019/01/10/2610568/sport-ivelin-popov-izbra-trabzonspor.html", "text": "Капитанът на българския национален отбор Ивелин Попов е избрал къде да продължи кариерата си, след като разтрогна със Спартак Москва. Според авторитетното турско издание \"Фотомач\", той е дал положителен отговор на предложението на Трабзонспор.   \r\nМедията твърди, че българинът има устна договорка с президента Унал Караман, сега остава всичко само да се оформи документално. Агентът на футболиста също имал разговори с представители на турския клуб, който отдавна се интересува от него.  \r\nКапитанът на България игра за Газиантепспор в началото на кариерата си в чужбина, след което изкара 7 години в руския футбол с екипите на Кубан Краснодар, Рубин Казан и Спартак Москва.", "date": "2019.01.10", "title": "Спорт: Ивелин Попов избра Трабзонспор"}
{"url": "http://www.focus-news.net/news/2019/01/10/2610567/agentsiyata-za-darzhavna-finansova-inspektsiya-e-ustanovila-52-neprovedeni-ili-neosnovatelno-provedeni-obshtestveni-porachki-za-nad-11-mln-lv-prez-chetvartoto-trimesechie-na-2018-g.html", "text": "Агенцията за държавна финансова инспекция е установила 52 непроведени или неоснователно проведени обществени поръчки за над 11 млн. лв. през четвъртото тримесечие на 2018 г. Това съобщиха от пресцентъра на  Агенцията . В периода октомври – декември 2018 г. финансовите инспектори на Агенцията за държавна финансова инспекция (АДФИ) са приключили 122 финансови инспекции, като 82 от тях са проведени в общини.  \r\nПроверени са 342 обществени поръчки на стойност 339 254 437 лв. Общата стойност на проверените обществени поръчки през четвъртото тримесечие на миналата година е по-голяма със 70 847 968 лв. в сравнение с предходното. За последното тримесечие на миналата година АДФИ е извършила проверка на 1 136 договора за 286 130 606 лв. Вреди за 226 051 лв. са възстановени в рамките на проверките, което е с около една трета повече от предходното тримесечие, когато възстановените средства са били в размер на 85 920 лв.  \r\nПри инспекциите са констатирани 52 случая на непроведени или неоснователно проведени обществени поръчки на обща стойност 11 005 813 лв.  \r\nЗа констатираните през тримесечието нарушения са съставени 10 акта за начет и 247 акта за установяване на административни нарушения, свързани с прилагане на Закона за публичните финанси, Закона за обществените поръчки, Закона за счетоводството, Закона за държавната финансова инспекция, Закона за общинския дълг и др.  \r\nФинансовите инспектори са идентифицирали 23 „индикатора за измама“ по смисъла на § 1, т. 9 от Допълнителните разпоредби на Закона за държавната финансова инспекция.  \r\nПовече за резултатите от финансовите инспекции можете да прочетете  .", "date": "2019.01.10", "title": "Агенцията за държавна финансова инспекция е установила 52 непроведени или неоснователно проведени обществени поръчки за над 11 млн. лв. през четвъртото тримесечие на 2018 г."}
{"url": "http://www.focus-news.net/news/2019/01/10/2610566/sliven-po-deset-napravleniya-e-nasochena-tehnika-za-obrabotka-i-zimno-poddarzhane-na-obshtinskata-patna-mrezha-v-rayona-na-selo-gradsko-snezhnata-pokrivka-e-45-sm.html", "text": "Снеговалежът през изминалото денонощие е обхванал територията на цялата община Сливен. В равнинната част снежната покривка е около 10 сантиметра, в планинската част е над 15 сантиметра, като в района на село Градско тя е 45 см. Навсякъде в населените места има ток, вода и провизии от първа необходимост. Това съобщиха от пресцентъра на  Община Сливен . Пътищата и улиците в града са проходими при зимни условия. Дружествата, ангажирани с почистването в града и по общинските пътища работят. По десет направления е насочена техника за обработка и зимно поддържане на общинската пътна мрежа, до границите на съседните общини. Във връзка с това, от Общината предупреждават, до обяд да не се предприема пътуване по направлението през Карандила, за да не се пречи на снегопочистващата техника да работи. \r\nПоддържа се постоянен обмен на информация с всички кметове на населените места. \r\nВ града се работи по главните артерии за осигуряване на обществения транспорт, входните и изходните части на града, достъпа до здравните заведения и други обществено значими институции, спирки и мостове. Няма сигнали за закъсали превозни средства, общественият транспорт се движи нормално. \r\nОбщинската администрация апелира гражданите и гостите на общината да се съобразява със зимната обстановка, да предприемат пътуване с напълно осигурено и надеждно оборудване.", "date": "2019.01.10", "title": "Сливен: По десет направления е насочена техника за обработка и зимно поддържане на общинската пътна мрежа, в района на село Градско снежната покривка е 45 см"}
{"url": "http://www.focus-news.net/news/2019/01/10/2610569/varna-mazilka-e-padnala-v-klasna-staya-v-ou-hristo-botev-pri-intsidenta-leko-e-postradalo-edno-dete.html", "text": "Мазилка е паднала в класна стая в ОУ „Христо Ботев“ във Варна, при инцидента леко е пострадало едно дете от втори клас. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. \r\n„На 3 януари, първоначално получих обаждане по телефона от изпълняващия длъжността директор на  ОУ „Христо Ботев“ в кв. „Аспарухово“ във Варна за паднала част от тавана, която минава покрай тялото на едно от децата и му нанася травма на ръката, като ожулване. Уведомени са родителите и медицинското лице. Установено е, че ръката на детето не е счупена, но тъй като инцидентът е станал в училището, по-късно бях писмено уведомена за случая. С доклад уведомих и министъра на образованието“, заяви Венцеслава Генова. По думите й на следващия ден е назначена комисия, която да посети училището и да направи проверка по отношение действията на директора, който е оторизиран с длъжността, която заема, да стопанисва предоставената му общинска база, за да гарантира нормален учебен процес и живота и здравето на учениците. \r\nМарияна ВАЛЕНТИНОВА", "date": "2019.01.10", "title": "Варна: Мазилка е паднала в класна стая в ОУ „Христо Ботев“, при инцидента леко е пострадало едно дете"}
{"url": "http://www.focus-news.net/news/2019/01/10/2610571/plovdiv-24-godishen-mazh-e-zaginal-pri-katastrofa-na-patya-mezhdu-selata-manole-i-rogosh.html", "text": "24-годишен мъж е загинал при катастрофа на пътя между селата Маноле и Рогош. Това съобщи за , Радио „Фокус“ – Пловдив  говорителят на Областната дирекция на МВР. Сигналът за инцидента е подаден в Районното полицейско управление в село Труд около 22.30 часа снощи. Според информацията, лек автомобил „Мерцедес“ се е блъснал в дърво вдясно извън пътя. Пристигналите на място екипи на полицията и спешната медицинска помощ констатирали смъртта на 24-годишния шофьор на колата. Според първоначалните данни инцидентът е настъпил поради движение с несъобразена с пътната обстановка скорост и загуба на контрол над превозното средство. По случая е образувано досъдебно производство, уведомен е дежурен районен прокурор. \r\nТони МИХАЙЛОВ", "date": "2019.01.10", "title": "Пловдив: 24-годишен мъж е загинал при катастрофа на пътя между селата Маноле и Рогош"}
{"url": "http://www.focus-news.net/news/2019/01/10/2610561/aleksis-tsipras-protokolat-za-chlenstvo-na-makedoniya-v-nato-shte-pochaka.html", "text": "Процесът на ратификация на Договора от Преспа в Гърция ще започне веднага след завършването на конституционните промени в Македония, а протоколът за НАТО ще бъде ратифициран по-късно заради технически причини, заяви в интервю пред местната телевизия Open TV гръцкият премиер Алексис Ципрас, който описа детайлно последните ходове, които правителството ще предприеме, след като договора влезе в сила в Скопие, предава  скопското електронно издание „Нетпресс“ . \r\nСпоред неговите очаквания, гръцките депутати ще гласуват за ратификацията на споразумението още през този месец. Ципрас изрази увереност, че в парламента ще има мнозинство както за Преспанския договор, така и за доверие в правителството, но се надява коалиционният партньор на СИРИЗА („Независимите гърци“) да не напуснат правителството. Премиерът подчерта, че Панос Каменос няма да е причина за евентуално падане на властта заради Договора от Преспа. Ако не получи подкрепа от коалиционните си партньори, Ципрас е готов сам да поиска вот на доверие на кабинета му. \r\n„Имам намерение, след като промените бъдат приети в Парламента в Скопие, и когато Министерството на външните работи бъде информирано, да предам веднага резултатите на президента на страната, председателя на парламента и на партиите“, подчерта гръцкият министър-председател. \r\nТе трябва да имат представа какви промени са направени, дали е спазена рамката на договора, който подписахме, а след това да намерим съгласие председателя на парламента да започне процеса“, добави Ципрас, като според него на Македония ще й бъде нужна по-малко от една седмица, за да информира Гърция. \r\nВъв връзка с второто задължение на Гърция по отношение на протокола за членство на Скопие в НАТО, министър-председателят каза, че всичко зависи от процесите в самия Алианс. \r\n„Това ще се случи по-късно, но не много по-късно, по технически причини, защото не можем да ратифицираме интеграцията в НАТО, ако договорът не е влязъл в сила със съгласието на гръцкия парламент“, обясни още Ципрас. \r\nЩо се отнася до неговата среща с германския канцлер Ангела Меркел и нейната подкрепа за Преспанския договор, Ципрас подчерта, че „всяка разумна личност в Европа ще подкрепи договора“. \r\nПревод и редакция:", "date": "2019.01.10", "title": "Алексис Ципрас: Протоколът за членство на Македония в НАТО ще почака"}
{"url": "http://www.focus-news.net/news/2019/01/10/2610572/id-voenen-ministar-na-sasht-za-proizvodstvoto-na-f-35-lockheed-martin-ne-znae-kak-da-realizira-kakvato-i-da-e-programa.html", "text": "Изпълняващият длъжността министър на отбраната на САЩ Патрик Шанахан на вътрешно заседание в Пентагона се е изказал негативно и в груба форма за програмата за производство на изтребители от пето поколение F-35, с която се занимава корпорация Lockheed Martin, съобщи вестник Politico, който отбелязва също, че Шанахан е работил в продължение на 31 години за конкурента на компанията – концерна Boeing, който през 2001 година загуби търга на Пентагона за производството на многоцелевите изтребители, предава  ТАСС . \r\nПо информация на изданието, Шанахан се е изказал негативно и в груба форма за F-35, а освен това е твърдял, че Lockheed Martin въобще „не знае как да реализира каквато и да е програма“. „Ако я беше получил Boeing, то тя щеше да бъде изпълнена много по-добре“, цитира думите на и.д. военен министър източникът. \r\nПо данни на вестника, в средата на 2017 година, когато Шанахан е назначен в Пентагона, той подписва споразумение, според което се задължава да не взима решение по въпроси, свързани по какъвто и да е начин с бившия му работодател. Но това, отбелязват източниците на Politico, не му пречи на заседанията в Министерството на отбраната да говори позитивно за Boeing и да ругае конкурентите му, като Lockheed Martin. \r\nПрез пролетта на 2017 година президентът на САЩ Доналд Тръмп издигна Шанахан на поста зам-министър на отбраната. След потвърждението на Конгреса на страната той встъпи в длъжност на 19 юли 2017 година. На 20 декември 2018 година държавният глава съобщи в „Туитър“, че Джеймс Матис е освободен от поста глава на Пентагона, а Шанахан е назначен за и.д. министър на отбраната. \r\nF-35 е многоцелеви изтребител, проектиран с използването на ниска радиолокационна забележимост. Заедно със САЩ в проекта за създаването му участват осем страни: Австралия, Великобритания, Дания, Италия, Канада, Нидерландия, Норвегия и Турция. САЩ имат намерение да придобият 2443 изтребителя F-35 в три модификации – F-35A (базов изтребител), F-35B ( изтребител с кратко излитане и приземяване) и F-35C (изтребител с корабно базиране). Отчитайки потвърдените и предполагаемите чуждестранни поръчки, общият брой на изтребителите, които се предполага, че ще бъдат произведени, надвишава 3100 единци. \r\nПревод и редакция:", "date": "2019.01.10", "title": "И.д. военен министър на САЩ за производството на F-35: Lockheed Martin не знае как да реализира каквато и да е програма"}
{"url": "http://www.focus-news.net/news/2019/01/10/2610574/dimitar-popov-bdzp-gotse-delchev-srednozimnoto-prebroyavane-na-vodolyubivite-ptitsi-e-edno-ot-nay-masovite-sabitiya-v-oblastta-na-prirodozashtitata.html", "text": "За поредна година предстои провеждането на традиционното Среднозимно преброяване на водолюбивите птици. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ (БДЗП) – Гоце Делчев. „Това е едно от най-масовите събития в областта на природозащитата. Провежда се в повече от 100 страни и включва около 25 000 влажни зони, много от които са част от екологичната мрежа „Натура 2000“. Във всичките страни от Европа, Африка и Близкия Изток, където се осъществява преброяването, участват близо 15 000 експерти и доброволци“, отбеляза Попов. \r\nПриродозащитникът уточни, че преброяването ще се проведе на 12 и 13 януари. „Съвместно с нашите партньори от „ДГС Гоце Делчев“ и  „ДЛС Дикчан“ Сатовча, организираме посещения на местата, които привличат водолюбиви птици и са обект на изследване.  Маршрутът е поречието на р. Места в участъка от град Хаджидимово на Юг, до град Банско на Север, и язовир Доспат в участъка от Доспат до град Сърница“, каза още Попов. По думите му броенето ще се извършва чрез предварително разработена методика, а данните ще се въвеждат в информационната ни система чрез специалното приложение за смартфони Smartbirds, позволяващо запазването на информацията за отделните видове, която след това ще послужи на експертите за оценка на промените в състоянието на популациите на наблюдаваните видове и средата, която те обитават. „Тази година се очаква броенето да се извърши при изключително тежки метеорологични условия. Към екипът ни ще има надзирател от ЛРС „Сокол“, който да следи за евентуални нарушения на закона на лова, както и членове от клуба за екстремни спортове в Гоце Делчев „Прилеп“, заяви Попов. \r\nЛора КАЛЧЕВА", "date": "2019.01.10", "title": "Димитър Попов, БДЗП – Гоце Делчев: Среднозимното преброяване на водолюбивите птици е едно от най-масовите събития в областта на природозащитата"}
{"url": "http://www.focus-news.net/news/2019/01/10/2610570/api-tovarnite-avtomobili-nad-12-tona-zadalzhitelno-tryabva-da-se-dvizhat-s-verigi-po-pat-ii-62-dupnitsa-kyustendil.html", "text": "Товарните автомобили над 12 тона задължително трябва да се движат с вериги по път II-62 Дупница – Кюстендил. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "АПИ: Товарните автомобили над 12 тона задължително трябва да се движат с вериги по път II-62 Дупница – Кюстендил"}
{"url": "http://www.focus-news.net/news/2019/01/10/2610565/stotitsi-prevozvachi-protestirat-v-bryuksel-sreshtu-paketa-makron.html", "text": "Стотици превозвачи протестират в Брюксел срещу пакета „Макрон“, предаде специалният пратеник на  Агенция „Фокус“ . Протестиращите на площад „Люксембург“ са около 600. Носят жълти жилетки и плакати с надписи: „Мобилен пакет 1 убива общия пазар в ЕС!“; \"НЕ на двойните стандарти за транспортния бранш в ЕС!\"; „Европа на две скорости - заден ход за транспорта!“; „Мобилен пакет 1 убива транспортния бизнес в България!“; „Ще узакони ли Европейският парламент кражбата на бизнес?!“; \"Мобилен пакет 1 = победа на лобизма над ценностите на ЕС!\". В България има около 17 хил. транспортни фирми, с 66 хил. камиона. Пряко заетите в бранша са 120 хил. души. Българските превозвачи са подкрепени от колегите си от Румъния.  \r\nСред основните искания на протестиращите е да отпадне задължението за връщане на камионите на всеки 4 седмици до държавата на регистрация на фирмата, както и забраната за прекарване на 45-часовата почивка на водачите в кабината на камионите. Те настояват да бъдат изключени от Общата наредба за командироване на работници в чужбина, тъй като техният труд е различен от този на всички останали командировани работници. Според превозвачите мерките в пакета „Макрон“ засягат най-много страните от периферията на ЕС, а като България поради географското си положение е най-потърпевша. Към протеста се присъединиха румънски превозвачи, както и представители на полски, унгарски, литовски професионални сдружения, които подкрепят исканията им.     \r\nВ Брюксел, за да подкрепят превозвачите ни, са депутатите от ГЕРБ Станислав Иванов и Валентин Милушев, от БСП - Георги Свиленски, Манол Генов и Димитър Данчев, Халил Летифов от ДПС, както и евродепутатите Ангел Джамбазки, Филиз Хюсменова, Илхан Кючук, Светослав Малинов, Момчил Неков, Асим Адемов, Сергей Станишев.  \r\nБиляна ИВАНОВА", "date": "2019.01.10", "title": "Стотици превозвачи протестират в Брюксел срещу пакета „Макрон“"}
{"url": "http://www.focus-news.net/news/2019/01/10/2610578/kyustendil-14-santimetra-e-debelinata-na-snezhnata-pokrivka-v-grada.html", "text": "14 сантиметра е дебелината на снежната покривка в Кюстендил, отчетена към 11.00 часа. Това съобщиха за  Радио „Фокус” – Кюстендил . от Националния институт по метеорология и хидрология (НИМХ). Данните са от разположения в града филиал на института. В по-високите части снежната покривка е по-голяма.  \r\nСпоред метеоролозите валежите от сняг ще продължат през целия ден. Обявен е жълт код за опасни метеорологични явления.  Валежът ще бъде от дъжд и от сняг, с количества от около 20 л/кв.м. \r\nВенцеслав ИЛЧЕВ", "date": "2019.01.10", "title": "Кюстендил: 14 сантиметра е дебелината на снежната покривка в града"}
{"url": "http://www.focus-news.net/news/2019/01/10/2610577/ntv-mevlyut-chavushoglu-sasht-se-nauchiha-da-davat-na-zaden-hod-taynite-sluzhbi-obache-iskat-da-vazpirat-tramp.html", "text": "Министърът на външните работи на Турция Мевлют Чавушоглу отговори на въпроси на телевизионния канал НТВ за последните събития в Сирия и преди всичко за процеса на военното изтегляне на САЩ. „Когато нещо не се вписва в съюзническите отношения, бившият ни президент Сюлейман Демирел обичаше да казва: „При супер силите няма задна скорост”. Сега виждаме, че САЩ дадоха на задна скорост. Това е решение на американския президент Доналд Тръмп и Тръмп лично го оповести. Вчера го потвърди и държавният секретар на САЩ Майк Помпео. Споменаването на сирийските кюрди не означава визиране на Отрядите за народна самоотбрана (ОНС) (от Партията на демократичното единство (ПДЕ), съставна част на Сирийските демократични сили (СДС) – бел. на „Фокус”). … Ако беше приложено успешно споразумението за Манбидж (между Анкара и Вашингтон – бел. на „фокус”), нямаше да се достигне до сегашната ситуация. Американските сили за сигурност обаче искат да възпират Тръмп…”, обяснява Мевлют Чавушоглу пред турския ТВ канал НТВ. \r\nПревод и редакция:", "date": "2019.01.10", "title": "НТВ: Мевлют Чавушоглу: САЩ се научиха да дават на заден ход; тайните служби обаче искат да възпират Тръмп"}
{"url": "http://www.focus-news.net/news/2019/01/10/2610579/burgas-priklyuchva-priemaneto-na-predlozheniya-i-kritiki-kam-proekta-za-park-na-miniatyurite-evropa.html", "text": "Днес е последният ден за предложения и критики към проекта за парк на миниатюрите „Европа“ в Бургас, съобщиха от пресцентъра на  Община Бургас . Изготвен е детайлен идеен проект за още една атракция, която да направи Бургас по-интересен за посещаване. Това е бъдещият парк на миниатюрите „Европа“. През декември 2018 той бе обявен за разглеждане и забележки. Мнението си можеше да изкаже всеки бургазлия. Днес е последният ден, в който можете да направите това (вижте как в линка). Предвижда се новата атракция да бъде ситуирана в парк „Света Троица“, ж.к. „Славейков“, който е публична общинска собственост. Обект на проектиране е част от територията в непосредствена близост до Плувен комплекс „Парк Арена ОЗК“. Зоната на интервенция представлява площ от около 12 декара, която не е обновявана от създаването на парка досега. Именно там се предлага обособяване и изграждане на атракциона. В стария парк има изградена алейна мрежа с пейзажна структура, като настилките са силно амортизирани, липсват бордюри, растителността е в лошо състояние. Общото планово решение на идейния проект е организирано като оформена върху терена стилизирана карта на Европа. Очертани са държавните граници, като за целта трябва да се използват зеленина, алеи, стилизирани водни площи. Предвижда се в новия парк да се аранжират миниатюри  и скулптури на подбрани културни и исторически забележителности от държавите на континента Европа. Ситуирането, оформянето на релефа и благоустрояването са подчинени на условието да се пресъздаде в максимална близост оригиналната среда на обектите. В експозицията са предвидени миниатюри на: Кулата Белем – Лисабон, Португалия; Саграда Фамилия – Барселона, Испания; Айфелова кула – Париж, Франция; Катедралата „Св. Николай“ – Монако; Колизеума – Рим, Италия; Фонтан ди Треви – Рим, Италия; Катедралата „Св. Петър“ – Ватикана; Моста с драконите – Любляна; Парламента – Будапеща, Унгария; Акропола – Атина, Гърция; Храм паметник Александър Невски – София, България; Рилски манастир – България; Моста – Бургас, България; Замъка Бран – Румъния; Кремъл и църква „Св. Василий Блаженни“ – Москва, Русия; Островен замък в Тракай – Литва; Замъка Братислава – Словакия; Карлов мост – Прага, Чехия; Бранденбургска врата  – Берлин, Германия; Националния музей на Амстердам – Холандия; Атомиум – Брюксел, Белгия; Биг Бен – Лондон, Англия; Тауър Бридж – Лондон, Великобритания. Предложените за експониране скулптури са следните – Статуята на Manneken-Pis (Пикаещото момченце) – Брюксел, Белгия; Мадарски конник – България; Статуята на Русалката – Копенхаген, Дания; Скулптура на Man at Work – Čumil – Братислава, Словакия; Бременските музиканти – Бремен , Германия; Питър Пан – Лондон, Англия; Цар Освободител – София, България. Всеки един от обектите се предлага в определен мащаб, съобразен с оригиналните му размери и при отчитане на средата. Главният вход на парка се предвижда от югозапад, откъм съществуващата алея пред плувния басейн. В непосредствена близост до входа ще се изгради обслужващ павилион, информационен център, приемна зона за изчакване пред него, тоалетна за посетители и служители, склад за инвентар, помещение за персонал, видеонаблюдение, кафе с 24 места за посетители на закрито, приемно площадно пространство в непосредствена близост до входа за посетители, откъдето се предвижда и началото на обхождаща алея по контур на континента Европа. Предвиждат се също така две зони за отдих – в близост до приемното площадно пространство и в срещуположния край на парка, с водно огледало и три броя Smart соларни стълбове-пейки.", "date": "2019.01.10", "title": "Бургас: Приключва приемането на предложения и критики към проекта за парк на миниатюрите „Европа“"}
{"url": "http://www.focus-news.net/news/2019/01/10/2610581/ventseslava-genova-ruo-varna-izvarshva-se-proverka-v-ou-hristo-botev-kadeto-dete-postrada-zaradi-padnalo-parche-mazilka-v-edna-ot-klasnite-stai.html", "text": "Регионалното управление на образованието (РУО) във Варна извършва проверка в ОУ „Христо Ботев“ в кв. „Аспарухово“, където дете пострада заради паднало парче мазилка в една от класните стаи. Това каза за  Радио „Фокус“ – Варна  Венцеслава Генова, началник на Регионалното управление на образованието. \r\n„В хода на проверката е установено, че и в други стаи има тавани, които представляват риск за децата. В коридора също е имало пукнатини. В момента рисковите помещения са запечатани, а проверката все още продължава. Очаквам писмени обяснения на директора за неговите действия или бездействия, за да се разбере как е допуснат подобен инцидент и защо не са извършвани своевременно огледи на помещенията, където децата се намират през целия ден. Доколкото знам, Община Варна също е изпратила комисия, която да направи технологични характеристики, които да изяснят процеса, който е протекъл и  е довел до инцидента“, заяви Венцеслава Генова. Тя посочи, че на сградата на училището е правен ремонт на покрива. „След наводненията в кв. „Аспарухово“ сградите там се оглеждаха основно, правиха се предписания, извършиха се ремонти. До този момент комисията на Регионалното управление на образованието във Варна констатира, че има моменти, в които директорът не си е изпълнил докрай задълженията и ще му бъдат поискани писмени обяснения“, каза още Венцеслава Генова. След приключване на проверката ще бъде преценено дали на директора на учебното заведение ще бъде наложено наказание. \r\nМарияна ВАЛЕНТИНОВА", "date": "2019.01.10", "title": "Венцеслава Генова, РУО – Варна: Извършва се проверка в ОУ „Христо Ботев“, където дете пострада заради паднало парче мазилка в една от класните стаи"}
{"url": "http://www.focus-news.net/news/2019/01/10/2610580/ministerstvoto-na-zdraveopazvaneto-zapochna-protsedura-za-vklyuchvaneto-na-spinalnata-muskulna-atrofiya-v-spisaka-na-redkite-zabolyavaniya.html", "text": "Министерството на здравеопазването стартира процедура за включването на спиналната мускулна атрофия (СМА) в списъка на редките заболявания, за да може Националната здравноосигурителна каса да реимбурсира лечението на заболяването с лекарствения продукт Nusinersen. Това съобщиха от пресцентъра на  Министерството на здравеопазването . За да стане това факт, медикаментът трябва да премине през оценка на здравните технологии и да бъде включен в Позитивния лекарствен списък.  \r\nВ момента тече обучението в клиники в Румъния и Испания на български специалисти, практикуващи в наши болници, да провеждат лечението на СМА с Nusinersen. Водещи професори от УМБАЛ „Св. Георги“ – Пловдив, СБАЛДБ „Проф. д-р Иван Митев“, УМБАЛ „Александровска“ и МБАЛНП „Св. Наум“ вече са преминали теоретично обучение за прилагането на медикамента, като предстои и практическо такова. Нашите специалисти са обучавани относно медицинските показатели за включване на терапия, терапевтичните схеми за прилагане на медикамента, идентифициране и проследяване на ефекта от лечението, назначаването на поддържаща терапия, условията, в които се прилага медикаментът и подготовката на пациента. В момента Министерството на здравеопазването, съвместно с национални консултанти в тази сфера, като професорите Търнев, Литвиненко, Божинова и Иванов, са в процедура за уточняване на схемите на лечение и прилагане на този медикамент у нас. В средата на месец февруари българските здравни власти ще имат готовност да бъде организирано лечението с Nusinersen и в нашата страна.  \r\nКъм момента децата със спинална мускулна атрофия кандидатстват пред Център „Фонд за лечение на деца“ за осигуряване на лечение с Nusinersen. До скоро това не беше възможно, но със заповед на министър Ананиев от ноември 2018 г. лекарственият продукт Nusinersen е включен в списъка по чл. 266 А, ал. 2 от ЗЛПХМ, което позволява както същият да бъде закупуван от болничните аптеки, така и да бъде прилаган на деца със СМА, одобрени от ЦФЛД.  \r\nПо този ред от Фонда вече беше одобрено дете, което да замине за провеждане на лечението с Nusinersen в чужбина, след издаване на формуляр S2. Независимо от усилията на българската държава и издадения формуляр S2, с който страната ни гарантира, че ще заплати на румънската здравна каса средствата, изразходвани за лечението на детето, съгласно европейското законодателство, на детето не е приложен курс на лечение с Nusinersen поради отказ за лечение от румънска страна. По тази причина Министерството на здравеопазването се свърза с представителя на България в Административната комисия по координация на системите за социална сигурност към ЕК, която отговаря за прилагането на регламентите по социална сигурност и съответните формуляри. Представителят на България има правото да поиска информация от представителите на държавите в административната комисия за причините за отказа да бъде приет формуляра S2. В случай, че проблемът не може да бъде решен по този път, България ще поиска от административната комисия официалното разглеждане на въпроса.", "date": "2019.01.10", "title": "Министерството на здравеопазването започна процедура за включването на спиналната мускулна атрофия в списъка на редките заболявания"}
{"url": "http://www.focus-news.net/news/2019/01/10/2610583/vss-na-14-15-i-16-yanuari-shte-se-provede-ustniyat-izpit-v-konkursa-za-parvonachalno-naznachavane-v-rayonnite-sadilishta.html", "text": "На 14, 15 и 16 януари ще се проведе устният изпит в конкурса за първоначално назначаване в районните съдилища, обявен с решение на Съдийската колегия на Висшия съдебен съвет по пр. №14/08.05.2018 г. (обн. ДВ бр. 40/15.05.2018 г.). Това съобщиха от пресцентъра на  Висшия съдебен съвет (ВСС) . На конкурс са обявени 6 длъжности „съдия“ – две в Районен съд – Лом и по една в районните съдилища в Провадия, Велинград, Средец и Козлодуй.  \r\nИзпитът е с начален час 09.00 часа и ще се проведе по предварително обявения график в сградата на Националния институт на правосъдието, зала 32. По време на изпита кандидатите могат да ползват нормативни актове.  \r\nДо устен изпит са допуснати 69 кандидати. Общо 109 души подадоха документи за участие в конкурса за първоначално назначаване, като от допуснатите 106-ма на писмения изпит проведен на 08.12.2018 г. се явиха 80 кандидати.  \r\nПълна информация за провежданата конкурсна процедура е публикувана на интернет сайта на ВСС в раздел „Конкурсни процедури“, подраздел „Конкурс за първоначално назначаване“ – „Районен съд“  .", "date": "2019.01.10", "title": "ВСС: На 14, 15 и 16 януари ще се проведе устният изпит в конкурса за първоначално назначаване в районните съдилища"}
{"url": "http://www.focus-news.net/news/2019/01/10/2610584/veliko-tarnovo-alekovi-dni-shte-badat-otkriti-v-svishtov.html", "text": "Алекови дни ще бъдат открити в Свищов. Проявата е традиционна и се организира ежегодно в средата на януари, като поводът е годишнината от рождението на великия български писател Алеко Константинов. Това каза за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. През настоящата 2019-та година честваме 156 години. Алековите дни ще продължат и утре, като първото събитие е предвидено за днес. В 17.00 часа, в ХГ „Николай Павлович“  ще бъде представена изложба на карикатуриста Йовчо Савов. Произведенията ще останат в града до 8 февруари. От 17.30 часа, в изложбената зала на Къща-музей на Алеко Константинов ще се състои вечер, посветена Радой Ралин, в която ще участва и неговия син – сатирикът Кин Стоянов. Пълната програма с проявите можете да откриете на интернет сайта на Свищовска община. \r\nЛуиза ТРАНЧЕВА", "date": "2019.01.10", "title": "Велико Търново: Алекови дни ще бъдат открити в Свищов"}
{"url": "http://www.focus-news.net/news/2019/01/10/2610576/transportnata-komisiya-na-evropeyskiya-parlament-othvarli-kompromisniya-variant-poiskan-ot-balgariya-po-paketa-mobilnost.html", "text": "Транспортната комисия на Европейския парламент отхвърли компромисния вариант, поискан от България по пакета „Мобилност“, предаде  БНР . Евродепутатите приеха, че транспортното средство трябва да се връща в отправната точка на всеки четири седмици, както и че превозвачите не могат да спят в кабините, а трябва да нощуват в хотел.  Очаквайте подробности .", "date": "2019.01.10", "title": "Транспортната комисия на Европейския парламент отхвърли компромисния вариант, поискан от България по пакета „Мобилност“"}
{"url": "http://www.focus-news.net/news/2019/01/10/2610575/angel-trakov-sayuz-na-mezhdunarodnite-prevozvachi-svideteli-sme-na-opit-za-nalagane-na-politicheski-resheniya-koito-shte-reshat-problemite-na-nyakoi-strani-za-smetka-na-drugi.html", "text": "Ние сме тук, за да защитим национална и европейска кауза, да заявим открито и категорично  нашият протест срещу готвените двойни стандарти, които ще ударят не само нас като превозвачи, не само нашите шофьори, но и икономиките от страните в периферията. Това каза Ангел Траков, председател на Управителния съвет на Съюза на международните превозвачи на протеста на българските превозвачи, който се провежда в Брюксел, предаде специалният пратеник на  Агенция „Фокус“.   „Свидетели сме как без юридическа обосновка и никаква икономическа логика се прави опит за налагане на политически решения,  които ще решат вътрешни проблеми за някои страни, но ще го направят за сметка на икономиката на други“, каза той.  \r\n„Говоря пред вас, в сърцето на столицата на Европа, не за да разказвам защо сме тук. Ние знаем защо сме тук. Заставам пред вас, за да изразя открито позиция за двойните стандарти и политики на дискриминация към моята страна и на моята професия. Заставам като българин и европеец, който иска да води достоен живот в собствената си роднина“, допълни Траков. \"Българските транспортни работници са тези, които преминаха през всички тежки години, свързани със смяната на политически режими, на сфери на влияние, на правила\", каза още Траков, като допълни, че транспортът е българският бизнес, който се развива устойчиво и е конкурентоспособен на силните европейски държави.   \r\nБиляна ИВАНОВА", "date": "2019.01.10", "title": "Ангел Траков, Съюз на международните превозвачи: Свидетели сме на опит за налагане на политически решения, които ще решат проблемите на някои страни, за сметка на други"}
{"url": "http://www.focus-news.net/news/2019/01/10/2610586/inzh-rumyana-tsvyatkova-priroden-park-strandzha-nay-veroyatno-chast-ot-infrastrukturata-na-marshrutite-v-parka-shte-bade-narushena-vsledstvie-na-padnalite-snegovalezhi.html", "text": "Най-вероятно част от инфраструктурата на маршрутите в Природен парк „Странджа“ ще бъде нарушена вследствие на падналите снеговалежи. Това каза за  Радио „Фокус“ – Бургас  инж. Румяна Цвяткова, директор на дирекция Природен парк „Странджа“. По думите ѝ към момента снежната покривка достига от 5 до 40 см в различните зони от парка. „За съжаление, снегът се топи твърде бързо и очакваме да има откъснати пътеки. Най-вече ни притесняват мостовете в района на село Младежко. Ако придойде голямо количество вода, те могат да бъдат напълно разрушени“, отбеляза инж. Цвяткова и призова всички туристи да бъдат изключително внимателни при преминаването при някои от маршрутите.  \r\n„За момента не е препоръчително да се посещава тракийското скално оброчище Индипасха, например, тъй като пътеката до него е труднодостъпна и е вероятно по нея да има поражения. Препоръчвам на посетителите да се насладят на красотата на Странджа, след като се подобрят метеорологичните условия“, обясни инж. Цвяткова. По думите ѝ въпреки хлъзгавите пътеки, все пак има туристи, които имат желание да посетят забележителностите в планината. „Площта на парка е изключително голяма, затова ние разчитаме и на помощта на посетителите, които все пак са решили да се насладят на Странджа в тези дни, да ни сигнализират за нарушения в инфраструктурата по някои от пътеките ѝ“, добави инж. Румяна Цвяткова. \r\nМария ПОПЧЕВА", "date": "2019.01.10", "title": "Инж. Румяна Цвяткова, Природен парк „Странджа“: Най-вероятно част от инфраструктурата на маршрутите в парка ще бъде нарушена вследствие на падналите снеговалежи"}
{"url": "http://www.focus-news.net/news/2019/01/10/2610573/rumen-petkov-abv-dokladat-na-karakachanov-za-zakupuvane-na-f-16-e-povod-za-vot-na-nedoverie.html", "text": "Докладът на Каракачанов за закупуване на F-16 e повод за вот на недоверие. В него има пет аргумента за прекратяване на процедурата. Това каза председателят на ПП АБВ Румен Петков, съобщиха от пресцентъра на  партията . „Министрите Каракачанов и Караниколов пишат доклад до министър-председателя. В този доклад могат да бъдат посочени пет аргумента за прекратяване на процедурата. В него пише, че извършената проверка на окомплектоваността на получените предложения показва, че предложението на САЩ не отговаря на исканата структура и не съдържа необходимата информация. Написано е, че се назначава политико-военна група за разглеждане на офертите, което означава, че няма никаква експертиза. В съдържанието виждаме още, че процедурата ще се провежда в условия на съобразяване със законоустановената процедура на САЩ, а в крайна сметка самолетите ще ги купуваме ние! Няколко реда по-долу в този документ се казва и, че този подход не съответства на процедурите на Министерството на отбраната“, посочи той. По думите му с този доклад разполага и опозицията в парламента. „БСП имат този доклад. Те най-накрая имат всички основания да поискат един сериозен вот на недоверие. Защото една част от досегашните им вотове бяха пародийни и укрепващи парламентарното мнозинство“, каза още Петков. \r\nСпоред председателя на АБВ напрежението, на което сме свидетели ежедневно в страната, идва от самото ръководство на държавата. „Нагнетяването на напрежение в страната е много лошо. Трябва да кажем, че агресията тръгва от парламента. Тя тръгва от правителството. Има достатъчно показателни примери. Един човек влачи възрастна жена на границата и става вицепремиер. Срещу това реагирахме само ние от АБВ. Друг левент проявява агресия срещу 87-годишна жена в подлез на софийска метростанция и след това става общински съветник“, заяви Петков.", "date": "2019.01.10", "title": "Румен Петков, АБВ: Докладът на Каракачанов за закупуване на F-16 e повод за вот на недоверие"}
{"url": "http://www.focus-news.net/news/2019/01/10/2610564/georgi-petarneychev-aebtri-evropeyskiyat-parlament-e-edin-represiven-organ-te-ne-izpalnyavat-vsichki-izkonni-pravila-zapisani-v-dokumentite-kogato-ni-prieha.html", "text": "Европейският парламент е един репресивен орган за нас. Те не изпълняват всички изконни правила, които, когато ни приемаха, са записали във всички документи. Това каза Георги Петърнейчев, председател на Асоциацията на българските предприятия за международни превози и пътища (АЕБТРИ), на протеста на българските превозвачи, който се провежда в Брюксел, предаде специалният пратеник на  Агенция „Фокус“.  “Искам да ви благодаря от името на нашия бранш за вашето присъствие и подкрепа, която ни оказвате в този момент. Нито за миг не се съмнявам, че вие правите всичко възможно, за да отбележим днешния ден с някакъв успех, макар не пълен“, обърна се Петърнейчев към присъстващите на протеста превозвачи, депутати и евродепутати.  „И частичен успех ще бъде голяма победа за нас, защото те искат да ни отнемат това, което с години сме съграждали, това, което сме постигнали с много труд“, допълни той. „Първо ни задължиха да купим най-новите и най-модерни автомобили – Евро 5 и 6, за да не може да се пътува с други. Сега, когато изпълнихме всички тези условия, отново ни казаха – „вие си отивате от там, от където сте дошли“, посочи Петърнейчев. „На практика се оказа, че Европейският парламент е един репресивен орган за нас. Те не изпълняват всички изконни правила, които, когато ни приемаха, са записали във всички документи – свободно движение на хора и стоки. А сега ни казват – „не, не може“. Аз си задавам въпроса, когато ни приемаха 2007 година защо не казаха България има право да участва в международния транспорт на Европа с 10-15 хиляди автомобила, а не да ни накарат да купим 65 хиляди автомобила и сега да ни кажат приберете си ги отново в България. Аз се надявам, макар и малко закъснели, че ще постигнем успех и съм убеден в това, защото виждам тук свободни хора, които оставиха работата си и пренебрегнаха всичко, за да дойдат тук да протестират. Това значи, че те милеят за своята работа и своя бизнес“, заяви още председателят на АЕБТРИ. \r\nБиляна ИВАНОВА", "date": "2019.01.10", "title": "Георги Петърнейчев, АЕБТРИ: Европейският парламент е един репресивен орган, те не изпълняват всички изконни правила, записани в документите, когато ни приеха"}
{"url": "http://www.focus-news.net/news/2019/01/10/2610588/varna-zapochva-ogled-na-sgradniya-fond-na-obrazovatelnata-infrastruktura-v-grada-zaradi-intsidenta-v-uchilishte-hristo-botev.html", "text": "По инициатива на общинската Дирекция „Образование и младежки дейности“ започва оглед на сградния фонд на образователната инфраструктура във Варна заради инцидента в училище „Христо Ботев“. Това съобщиха за  Радио „Фокус“ – Варна  от Дирекция „Образование и младежки дейности“ в Община Варна по повод подаден сигнал  от Ангелина Денчева, зам.-директор на училището, за падналата мазилка. Класната стая в училището, в която е паднало парче мазилка от тавана, ще бъде ремонтирана. Направен е оглед на място, изготвени са количествено-стойностни сметки, предстои ремонт. Цялата сграда също е проверена, допълниха от дирекцията. Проверка по случая е назначена и от Регионалния инспекторат към Министерството на образованието и науката във Варна. При инцидента няма сериозно пострадали, едно дете е с охлузване по ръката, родителите му са уведомени, уточниха от училището. \r\nОт  Дирекция „Образование и младежки дейности“ припомнят, че директорите на учебните заведения са разпоредители с делегирани бюджети, в рамките на които са длъжни да поддържат в изправност материално-техническата база. При необходимост и преценка директорите имат възможност да предлагат ремонтни дейности за включване в капиталовата програма на общината. През последните години на ОУ „Христо Ботев“ са отпуснати над 100 000 лева за цялостен ремонт на покрива, както и за ремонт на санитарни помещения, подмяна на дограми, подмяна на котел, изготвяне на технически проект за подмяна на ел. инсталация. \r\nМарияна ВАЛЕНТИНОВА", "date": "2019.01.10", "title": "Варна: Започва оглед на сградния фонд на образователната инфраструктура в града заради инцидента в училище „Христо Ботев“"}
{"url": "http://www.focus-news.net/news/2019/01/10/2610590/sofiya-48-godishen-mazh-ot-botevgrad-e-zadarzhan-za-proyava-na-agresiya-kam-sluzhitel-na-elektrorazpredelitelno-druzhestvo.html", "text": "48-годишен мъж от Ботевград е задържан за проява на агресия към служител на ЧЕЗ, след като е констатирано незаконно присъединяване към електроразпределителната мрежа. Това съобщиха от  ОДМВР – София . Проверката е извършена на 8 януари 2019 г., а мъжът е криминално проявения и осъждан. Той е задържан в срок на 24 часа за това, че отправял обиди и ругатни спрямо служителя на ЧЕЗ. Съставен му е акт за извършено дребно хулиганство. Районният съд му е наложил административно наказание „Глоба“ в размер на 200 лева. При съвместни проверки на служители на РУ - Ботевград и ЧЕЗ на 9 януари е констатиран още един случай на незаконно присъединяване към електроразпределителната мрежа в града. По двата случая са образувани досъдебни производства.", "date": "2019.01.10", "title": "София: 48-годишен мъж от Ботевград е задържан за проява на агресия към служител на електроразпределително дружество"}
{"url": "http://www.focus-news.net/news/2019/01/10/2610591/ria-novosti-stokooborota-mezhdu-rusiya-i-kitay-premina-100-miliarda-dolara.html", "text": "В средата на декември м.г. стокооборота между Русия и Китай е преминал 100 милиарда долара, заяви официалният представител на Министерството на търговията на Китай Гао Фен, предава  РИА Новости . \r\nПо неговите думи, тази цифра представлява „исторически рекорд“. Окончателните данни ще бъдат публикувани по-късно. \r\nГао Фен подчерта, че Русия заема първо място сред основните търговски партньори на Китай по динамика на ръста на стокооборота. Пекин продължава да е най-големият търговски партньор на Москва, а на своя ред Русия заема десето място по този показател сред партньорите на Китай. \r\nПредставителят на министерството отбеляза, че Пекин е готов и в бъдеще да прилага усилия за развитието на китайско-руските отношения. \r\nПо данни от главното митническо управление на Китай, стокооборотът между страните през януари-ноември 2018 година е нараснал с 27,8% спрямо аналогичния период на 2017 година и е съставил 97,23 милиарда долара. Китайският експорт в Русия е нараснал с 12%, до 43,45 млрд. долара, а износът от Русия – с 44,3%, до 53,78 млрд. долара. \r\nПревод и редакция:", "date": "2019.01.10", "title": "РИА Новости: Стокооборота между Русия и Китай премина 100 милиарда долара"}
{"url": "http://www.focus-news.net/news/2019/01/10/2610592/burgas-1000-novi-parkomesta-remonti-na-ulitsi-e-kabineti-za-parvoklasnitsi-i-start-na-proekt-za-nova-onkobolnitsa-sa-prioriteti-za-obshtinata-prez-2019-g.html", "text": "1000 нови паркоместа ще бъдат изградени през настоящата година на територията на Бургас. Това стана ясно по време на публичното представяне на Бюджет 2019 в Дома на НХК, съобщиха от пресцентъра на  Общината . На представянето присъства целият управленски екип на кмета Димитър Николов – зам.-кметът по финанси, бюджет и икономика Красимир Стойчев, зам.-кметът по образование и култура Йорданка Ананиева, зам.-кметът по европейски политики и околна среда Руска Бояджиева, зам.-кметът по строителство Чанка Коралска, зам.-кметът по здравеопазване, спорт и социални дейности д-р Лорис Мануелян, директорът на дирекция „Бюджет“ Златина Караиванова. По време на срещата стана ясно, че за част от паркоместата има готови и проекти. „През 2017 г. Общината обособи 500 нови места за паркиране, а през миналата 2018 г. още 650, с оглед разрастването на града и необходимостта от повече паркоместа“, уточни зам.-кметът Чанка Коралска. Тя анонсира и най-сериозните реконструкции на основни пътни артерии, които предстоят – сериозен ремонт на  бул. „Проф. Яким Якимов“,  на бул. „Стефан Стамболов“ – в участъка от входа на Бургас до светофара към бул. „Тракия“ и от кръговото пред хотел „Мираж“ до бул. „Демокрация“, на бул. „Захари Стоянов“ в ж.к. „Меден рудник“ и на  бул. „Димитър Димов“.  Сериозни ремонти предстоят и на главни улици в кв. „Банево“. Сериозни  инвестиции са предвидени в Бюджет 2019  и за образованието, като акцент  са  модерни е-кабинети за първокласници, съобразени с новата информационна среда, подобряване на спортната инфраструктура в учебните заведения, както и старт на проектите за реконструкция на Дома на НХК и на бившата Немска болница, която е предвидено да стане модерна библиотека. Това разясни зам.-кметът по образование и култура Йорданка Ананиева. През тази година е предвидено да стартира и още един мащабен проект на общината – изграждането на нов онкологичен център, които да обедини на едно място всички необходими звена за диагностика и лечение според най- актуалните тенденции в тази област, обясни зам.-кметът по здравеопазване д-р Лорис Мануелян. Сред акцентите в ресор Европейски политики и екология е изграждането на анаеробна станция за обработка на биоразградими отпадъци, монтирането на още подземни контейнери, промяна  и прецизиране на технологията за сметосъбиране, подписване на договор с независима лаборатория, която да измери нивата на въздуха и да определи кои са замърсителите в града, разясни зам.-кметът Руска Бояджиева. Рамката на Бюджет 2019 на Община Бургас е 272 492 000 лв. „Предвиждаме сериозни инвестиции по всяко едно перо, като даваме приоритет на най-важните за града проекти“, уточни зам.-кметът Красимир Стойчев.", "date": "2019.01.10", "title": "Бургас: 1000 нови паркоместа, ремонти на улици, e-кабинети за първокласници и старт на проект за нова онкоболница са приоритети за Общината през 2019 г."}
{"url": "http://www.focus-news.net/news/2019/01/10/2610582/yordan-arabadzhiev-sayuz-na-mezhdunarodnite-prevozvachi-predstoi-finalno-razglezhdane-na-balgarskite-predlozheniya-po-paketa-mobilnost.html", "text": "В 12.00 часа брюкселско време ще има финално разглеждане на предложенията. Това каза изпълнителният директор на Съюза на международните превозвачи Йордан Арабаджиев на протеста на българските превозвачи, който се провежда в Брюксел, предаде специалният пратеник на  Агенция „Фокус“.   Арабаджиев съобщи също, че президентът Румен Радев е изпратил писмо до председателя на ЕП Антонио Таяни. \r\nБиляна ИВАНОВА", "date": "2019.01.10", "title": "Йордан Арабаджиев, Съюз на международните превозвачи: Предстои финално разглеждане на българските предложения по пакета „Мобилност“"}
{"url": "http://www.focus-news.net/news/2019/01/10/2610595/sliven-dvizhenieto-po-avtomagistrala-trakiya-v-rayona-na-selo-bikovo-vremenno-se-osashtestvyava-s-povisheno-vnimanie-poradi-saborena-mantinela.html", "text": "Главните пътища в планинската част на Сливенска област са заснежени и обработени. Това съобщиха от  Областна администрация – Сливен . В нощта срещу 10 януари са работили 48 машини, съобщиха от Областното пътно управление. Най-много сняг е паднал на територията на Котел и общината, натрупала е нова покривка с дебелина 7 см. В равнинната част на областта пътищата са мокри. В ниската част на Нова Загора има мъгла. Обстановката е спокойна, няма информация за населени места с нарушено електро- и водоснабдяване. По данни на Оперативния център в РДПБЗН - Сливен движението по автомагистрала „Тракия“ в участъка на село Биково в посока Бургас временно се осъществява с повишено внимание поради съборена мантинела. Участъкът е сигнализиран с пътни знаци и скоростта е намалена до 110 км/час. Пътят Твърдица-Елена е затворен за движение на товарни автомобили над 12 тона, проходът „Вратник“ в участъка Елена-Сливен е затворен за товарни автомобили над 10 тона.", "date": "2019.01.10", "title": "Сливен: Движението по автомагистрала „Тракия“ в района на село Биково временно се осъществява с повишено внимание поради съборена мантинела"}
{"url": "http://www.focus-news.net/news/2019/01/10/2610596/yambol-okrazhnata-prokuratura-predade-na-sad-inspektor-ot-oblastnata-direktsiya-za-bezopasnost-na-hranite-za-podkup.html", "text": "Окръжна прокуратура – Ямбол предаде на съд инспектор от Областната дирекция за безопасност на храните – Ямбол за подкуп. Това съобщиха от пресцентъра на  Окръжната прокуратура . Той е обвинен за това, че през месец септември 2018 г. в град Елхово, в качеството си на главен инспектор в отдел „Контрол на храните“ към Областна дирекция по безопасност на храните – Ямбол, е поискал от управител на търговско дружество и на 19 септември 2018 г. около 10.20 часа в смесен магазин в Елхово е получил от него сумата от 300 лв. Подкупът е във връзка с извършване на проверка в търговския обект за съответствието му с ветеринарно-санитарните изисквания, необходими за приготвяне на сандвичи за вкъщи и приготвяне на топли напитки в чашки за еднократна употреба в него. Парите са дадени с цел да се извърши проверка на наличната технологична документация и тази по системата за самоконтрол в обекта и да се даде положително становище за дейността на обекта до директора на ОДБХ - Ямбол за регистрирането му в Регистъра на обектите за производство на храни и за търговия с храни от Закона за храните и за издаване на удостоверение за регистрацията му.  \r\nОкръжен съд – Ямбол е насрочил заседанието си на 11 януари 2019 г.", "date": "2019.01.10", "title": "Ямбол: Окръжната прокуратура предаде на съд инспектор от Областната дирекция за безопасност на храните за подкуп"}
{"url": "http://www.focus-news.net/news/2019/01/10/2610594/pregled-na-mezhdunarodnite-novini-do-13-chasa-agentsiya-fokus.html", "text": "В средата на декември м.г. стокооборота между Русия и Китай е преминал 100 милиарда долара, заяви официалният представител на Министерството на търговията на Китай Гао Фен, предава  РИА Новости . \r\nПо неговите думи, тази цифра представлява „исторически рекорд“. Окончателните данни ще бъдат публикувани по-късно. \r\nГао Фен подчерта, че Русия заема първо място сред основните търговски партньори на Китай по динамика на ръста на стокооборота. Пекин продължава да е най-големият търговски партньор на Москва, а на своя ред Русия заема десето място по този показател сред партньорите на Китай. \r\nПредставителят на министерството отбеляза, че Пекин е готов и в бъдеще да прилага усилия за развитието на китайско-руските отношения. \r\nПо данни от главното митническо управление на Китай, стокооборотът между страните през януари-ноември 2018 година е нараснал с 27,8% спрямо аналогичния период на 2017 година и е съставил 97,23 милиарда долара. Китайският експорт в Русия е нараснал с 12%, до 43,45 млрд. долара, а износът от Русия – с 44,3%, до 53,78 млрд. долара. \r\n*** „Търси се техническа формулировка за гражданството, с която да се задържи идентичността в гражданството на македонците, но да не се почувстват обезправени албанците, турците, сърбите и другите обезправени“, заяви македонският премиер Зоран Заев във връзка с исканията на опозиционното крило на БЕСА около гражданството, предава  скопското електронно издание „Плюс инфо“. \r\n„В процеса на преговорите участвам като председател на СДСМ (Социалдемократическия съюз на Македония). За да не бъдат предадени лошо посланията. БЕСА има принципна позиция по отношение на идентичността. От другата страна са осемте депутати (отцепници от ВМРО-ДПМНЕ), които следят зорки какво се случва с идентичността. Гражданството е „македонско наклонена черта граждани на Република Северна Македония“. Търсят се технически формулировки как да бъде „македонско наклонена черта граждани на Република Македония“, но така че да не се почувстват някои обезправени и че са македонци“, заяви Заев. \r\n„Гражданството не е етническа принадлежност, трябва да разграничим това, но в преговорите (с Гърция) ние искахме във формулировката да се постави – македонско. И искаме това да се задържи и да се знае веднъж завинаги. Това го знае и Билал Касами (председател на опозиционното крило на БЕСА). Но същевременно не искаме членовете на другите етнически групи да бъдат обезправени. Това е игра на думи. Ако бъдем по креативни ще намерим решение и на този проблем. Вярвам, че ще го намерим“, добави премиерът. \r\nЗаев заяви, че общият брой на депутатите, които ще гласуват за конституционните промени, ще се знае в самия ден на гласуването и че ще се види по първата поправка по време на вота. \r\n„При първото гласуване на първата поправка ще се знае дали е осигурено мнозинството. Ние направихме всичко. Сега на ход са народните представители и те трябва да поемат отговорност“, подчерта македонският министър-председател. \r\n***  Министърът на външните работи на Турция Мевлют Чавушоглу отговори на въпроси на телевизионния канал НТВ за последните събития в Сирия и преди всичко за процеса на военното изтегляне на САЩ. „Когато нещо не се вписва в съюзническите отношения, бившият ни президент Сюлейман Демирел обичаше да казва: „При супер силите няма задна скорост”. Сега виждаме, че САЩ дадоха на задна скорост. Това е решение на американския президент Доналд Тръмп и Тръмп лично го оповести. Вчера го потвърди и държавният секретар на САЩ Майк Помпео. Споменаването на сирийските кюрди не означава визиране на Отрядите за народна самоотбрана (ОНС) (от Партията на демократичното единство (ПДЕ), съставна част на Сирийските демократични сили (СДС) – бел. на „Фокус”). … Ако беше приложено успешно споразумението за Манбидж (между Анкара и Вашингтон – бел. на „фокус”), нямаше да се достигне до сегашната ситуация. Американските сили за сигурност обаче искат да възпират Тръмп…”, обяснява Мевлют Чавушоглу пред турския ТВ канал НТВ. \r\n***  Изпълняващият длъжността министър на отбраната на САЩ Патрик Шанахан на вътрешно заседание в Пентагона се е изказал негативно и в груба форма за програмата за производство на изтребители от пето поколение F-35, с която се занимава корпорация Lockheed Martin, съобщи вестник Politico, който отбелязва също, че Шанахан е работил в продължение на 31 години за конкурента на компанията – концерна Boeing, който през 2001 година загуби търга на Пентагона за производството на многоцелевите изтребители, предава  ТАСС . \r\nПо информация на изданието, Шанахан се е изказал негативно и в груба форма за F-35, а освен това е твърдял, че Lockheed Martin въобще „не знае как да реализира каквато и да е програма“. „Ако я беше получил Boeing, то тя щеше да бъде изпълнена много по-добре“, цитира думите на и.д. военен министър източникът. \r\nПо данни на вестника, в средата на 2017 година, когато Шанахан е назначен в Пентагона, той подписва споразумение, според което се задължава да не взима решение по въпроси, свързани по какъвто и да е начин с бившия му работодател. Но това, отбелязват източниците на Politico, не му пречи на заседанията в Министерството на отбраната да говори позитивно за Boeing и да ругае конкурентите му, като Lockheed Martin. \r\nПрез пролетта на 2017 година президентът на САЩ Доналд Тръмп издигна Шанахан на поста зам-министър на отбраната. След потвърждението на Конгреса на страната той встъпи в длъжност на 19 юли 2017 година. На 20 декември 2018 година държавният глава съобщи в „Туитър“, че Джеймс Матис е освободен от поста глава на Пентагона, а Шанахан е назначен за и.д. министър на отбраната. \r\nF-35 е многоцелеви изтребител, проектиран с използването на ниска радиолокационна забележимост. Заедно със САЩ в проекта за създаването му участват осем страни: Австралия, Великобритания, Дания, Италия, Канада, Нидерландия, Норвегия и Турция. САЩ имат намерение да придобият 2443 изтребителя F-35 в три модификации – F-35A (базов изтребител), F-35B ( изтребител с кратко излитане и приземяване) и F-35C (изтребител с корабно базиране). Отчитайки потвърдените и предполагаемите чуждестранни поръчки, общият брой на изтребителите, които се предполага, че ще бъдат произведени, надвишава 3100 единци. \r\n***  Процесът на ратификация на Договора от Преспа в Гърция ще започне веднага след завършването на конституционните промени в Македония, а протоколът за НАТО ще бъде ратифициран по-късно заради технически причини, заяви в интервю пред местната телевизия Open TV гръцкият премиер Алексис Ципрас, който описа детайлно последните ходове, които правителството ще предприеме, след като договора влезе в сила в Скопие, предава  скопското електронно издание „Нетпресс“ . \r\nСпоред неговите очаквания, гръцките депутати ще гласуват за ратификацията на споразумението още през този месец. Ципрас изрази увереност, че в парламента ще има мнозинство както за Преспанския договор, така и за доверие в правителството, но се надява коалиционният партньор на СИРИЗА („Независимите гърци“) да не напуснат правителството. Премиерът подчерта, че Панос Каменос няма да е причина за евентуално падане на властта заради Договора от Преспа. Ако не получи подкрепа от коалиционните си партньори, Ципрас е готов сам да поиска вот на доверие на кабинета му. \r\n„Имам намерение, след като промените бъдат приети в Парламента в Скопие, и когато Министерството на външните работи бъде информирано, да предам веднага резултатите на президента на страната, председателя на парламента и на партиите“, подчерта гръцкият министър-председател. \r\nТе трябва да имат представа какви промени са направени, дали е спазена рамката на договора, който подписахме, а след това да намерим съгласие председателя на парламента да започне процеса“, добави Ципрас, като според него на Македония ще й бъде нужна по-малко от една седмица, за да информира Гърция. \r\nВъв връзка с второто задължение на Гърция по отношение на протокола за членство на Скопие в НАТО, министър-председателят каза, че всичко зависи от процесите в самия Алианс. \r\n„Това ще се случи по-късно, но не много по-късно, по технически причини, защото не можем да ратифицираме интеграцията в НАТО, ако договорът не е влязъл в сила със съгласието на гръцкия парламент“, обясни още Ципрас. \r\nЩо се отнася до неговата среща с германския канцлер Ангела Меркел и нейната подкрепа за Преспанския договор, Ципрас подчерта, че „всяка разумна личност в Европа ще подкрепи договора“. \r\n***  Младши коалиционният партньор в гръцкото правителство „Независимите гърци“ (АНЕЛ) ще гласуват срещу правителството ако има вот на недоверие в парламента, заяви депутатът от фракцията Костас Кацикис в ефира не местен телевизионен канал в четвъртък, пише  електронното издание на вестник Kathimerini . \r\n„(Лидерът на АНЕЛ) Панос Каменос го каза – напускаме. Какво означава това? Спираме да бъдем партньор в управляващата коалиция, няма мнозинство, няма да го подкрепим във вот на доверие“, цитира думите му парламентарният телевизионен канал. \r\nВ интервю пред Open TV в сряда вечерта, премиерът Алексис Ципрас заяви, че ще поиска вот на доверие, ако Каменос реши да оттегли подкрепата си за коалицията заради Преспанския договор. \r\nМинистър-председателят съобщи, че ще попита председателят на „Независимите гърци“ за намеренията му на насрочената среща в петък. \r\n***  Турция може да закупи ракетни системи „Пейтриът“ от САЩ, ако условията са подходящи, но сделката е невъзможна, ако Вашингтон принуждава Анкара да се откаже от системите С-400, които вече са поръчани от Русия, заяви министърът на външните работи на Турция Мевлют Чавушоглу в четвъртък, цитиран от  Reuters . \r\nВ интервю пред местната телевизия NTV, първият дипломат на Анкара заяви, че Турция няма да приеме САЩ да налага условия по отношение на сделката за придобиване на руски системи за ПВО/ПРО С-400. \r\n***  Адрианит Ходжа от опозиционното крило на БЕСА, оглавявано от Билал Касами и Елми Азири от „Алианса на албанците“, оглавяван от Зиядин Села, обясниха в ефира на  скопския телевизионен канал „1ТВ“  какво искат двете фракции, за да подкрепят в зала окончателното приемане на поправките в македонската конституция, произтичащи от договора за името между Скопие и Атина. \r\nХоджа заяви, че БЕСА все още не е постигнала окончателна договорка с правителството и ще води интензивни преговори за намирането на решение: \r\n„Внесохме четири поправки, основно за Преамбюла, албанския език, диаспората и конституционния закон. Ние все още нямаме окончтелна договорка с правителството за подкрепа и днес (в сряда) имахме интензивни преговори за намиране на решение, които ще продължат. Изложихме аргументирано, че това е добър момент едновременно да се затворят някои въпроси, за да можем и в бъдеще да продължим да се движим по европейския път. Тези въпроси не можем да ги затворим, ако си мълчим. Преди да постигнем договор, който да бъде показан на обществеността, няма да взимаме решения. Накрая ще реши председателството на партията“,  заяви политикът. \r\nЕлми Азири пък посочи, че „Алианса на албанците“ е внесъл 6 поправки, за да се затворят етническите въпроси в Македония. \r\n„Ние, като партия, използваме нашето законно право да предлагаме поправки. Имаме шест предложения за конституционния процес и за три от тях се договорихме с премиера Заев. Единият се отнася до конституционния закон за границата на Република Македония с Косово. Второто е за диаспората и договорът, който вчера (вторник) постигнаха Зиядин Села и премиера Заев, който се отнася до Преамбюла и премахването на изречението, което гласи ‚Гражданите, които живеят в границите на Република Северна Македония‘. Много историци не веднъж са писали в книгите, че албанците са пришълци, или са дошли през този век и т.н.... С това ние утвърждаваме в Конституцията, че албанците са автохтонен народ в Македония, а не временен народ“, заяви Азири. \r\n*** Заседанието на македонския парламент, на което трябва да се приемат конституционните промени, като последна фаза от прилагането на Преспанския договор между Гърция и Македония за името на последната, продължава в четвъртък от 13 часа (14 часа българско време), а според премиера Зоран Заев все още не е осигурено нужното квалифицирано мнозинство от 80 депутати, предава  скопското електронно издание „МКД“ . \r\nСлед като министър-председателят постигна договорка със Зиядин Села и неговата партия „Алианса на албанците“, остава да се осигурят гласовете на опозиционното крило на БЕСА, оглавявано от Билал Касами, който снощи в телевизионен ефир подчерта, че ако условията му не бъдат изпълнени, няма да гласува за конституционните промени. Условията на БЕСА, както заяви лидерът на фракцията, са в документите албанците да не бъдат записвани като македонци в графата за гражданство и Конституцията да не защитава само македонската диаспора, а диаспората на Македония. \r\nПредседателят на парламента Талат Джафери вчера вечерта прекрати заседанието, след като Заев обясни какво представляват конституционните промени, за да може, както посочи той, депутатите да получат текста от експозето на министър-председателя. \r\nПред народните представители Заев посочи, че Преспанския договор гарантира „македонската идентичност и език“ „македонец“, както и че „Гърция веднъж завинаги признава нашето право на самоопределение“. Той благодари на СДСМ (Социалдемократическия съюз на Македония) и коалицията – ДСИ (Демократичния съюз за интеграция), ДПА (Демократическата партия на албанците), БЕСА (крилото на Африм Гаши) и осемте отцепници от ВМРО-ДПМНЕ, които, според него, са конструктивна опозиция за разлика от останалите, както и на депутата Панчо Минов (от ГРОМ, коалиционен партньор на ВМРО-ДПМНЕ) за предложенията, които са вградени в измененията на Основния закон, както и на БЕСА на Касами и Зиядин Села от „Алианса на албанците“. \r\nНа продължението на заседанието в четвъртък депутатите трябва да утвърдят предложенията за поправките, за което е нужно обикновено мнозинство (61 гласа), за разлика от приемането и утвърждаването на самите конституционни поправки, за което е необходимо квалифицирано мнозинство (80 гласа), след което идва конституционният закон за прилагане на конституционните изменения, за който също е нужно квалифицирано мнозинство. \r\nПреди началото на пленарната сесия в сряда, председателят на ВМРО-ДПМНЕ Християн Мицковски потвърди, че народните представители от фракцията няма да участват в заседанието, защото не искат да придават легитимност на процеса по промяна на Конституцията, след което, заедно с част от депутатите от ВМРО-ДПМНЕ и други съпартийци, се включи в протеста пред сградата на парламента в Скопие, организиран от „Македония блокира“ и „Твърдокорени“. Независимо от призивите и исканията на демонстрантите да се обърне пред тях, Мицковски не го направи, с което си навлече освирквания и псувни. \r\nПротестът в сряда трябваше да продължи до полунощ, но завърши веднага, след като председателят на парламента Джафери прекрати заседанието и го насрочи за четвъртък. След това организаторите обявиха нова демонстрация за следващия ден от 12 часа (13 часа българско време). \r\n***  Политическият съветник на косовския президент Хашим Тачи Блерим Шала заяви в ефира на местна телевизия в сряда вечерта, че Сърбия иска да анексира част от територията на Косово в замяна на признание на неговата независимост, пише електронното издание на  прищинския ежедневник Gazeta Express . \r\n„Сърбия иска част от нашата територия в замяна на признание“, отбеляза Шала, като добави, че Белград не е поставил това искане официално. „Но сигналите са ясни“, поясни той, визирайки изявленията на сръбския държавен глава Александър Вучич. Според съветника на Тачи, идеята на сръбския президент е част от Косово да бъде преотстъпена на Сърбия. Коментирайки идеята на косовския президент за „размяна на територии“ между Белград и Прищина, като част от сделката за окончателно разрешаване на проблемите между двете страни, Шала каза, че това предложение „си струва да се обмисли“. \r\nТой отбеляза, че окончателното споразумение за взаимно признание между Косово и Сърбия ще разреши съществуващите проблеми и на двете страни. Според Шала, окончателната позиция на Белград в диалога все още не е ясна. Той посочи също, че няма никакъв поставен срок за постигането на договор между Косово и Сърбия. \r\n***  „Виждам, че Владко Гьорчев ще се кандидатира за президент, виждам го според кампанията в Македония, виждам, че се провежда такава кампания. Хубаво е новият държавен глава да има по-широк кръгозор, за да се сети, че е имало друг вид отношения“, заяви в сряда вечерта в телевизионен ефир бившият премиер и лидер на ВМРО-ДПМНЕ Любчо Георгиевски в рамките на коментара си за последната фаза от процеса по промяна на Конституцията на страната, която започна в македонския парламент, пише  електронното издание на вестник „Вечер“ . \r\nКато припомни, че Владко Гьорчев и Антонио Милошовски са били в политиката и преди 20 години, Георгиевски посочи: \r\n„Добре е новият президент да има по-широк кръгозор, да се сети, че е имало различен тип отношения. Хубаво е да си спомни, че имаше едно такова ВМРО в Македония, за което държавните интереси бяха над партийните. И той беше активен в политиката още преди 20 години, когато казах, че е време да се реши спорът за името. И тогава дадох едно добро обяснение на ЦК, след кризата, която ни се случи с УЧК (АОК – „Армията за освобождение на Косово“) през 2001 година и цялата международна общност – падаме от власт. Щом падаме, нека поне затворим този проблем около името с Гърция. Тогава СДСМ (Социалдемократическия съюз на Македония) бяха късогледи, вместо да кажат: „айде, давайте“, както сега трябва да направи ВМРО и вината да бъде наша, те тогава наскачаха: „не, не може, как така...“, е, сега дойде време да го решат те. Също така, това е проблем, който трябва да се реши веднъж завинаги и сега дойде моментът“. \r\nБившият премиер обясни, че няма информация за кандидатурата на Гьорчев, а си прави заключението от кампанията на терен, която се води в държавата. \r\n„Да, той направи добър ход в парламента, когато се случиха събитията (от 27 април 2017 година) и се разграничи от другите депутати, това е похвално действие. Не го рекламирам, но искам да кажа, че новият държавен глава също ще има задължения“, заяви Георгиевски. \r\n„Сърджан Керим имаше едно легендарно изявление в последната президентска надпревара: ‚Ако ме подкрепят от СДСМ и ВМРО ще се кандидатирам‘. Ако ме подкрепят СДСМ, ВМРО и ДСИ (Демократичния съюз за интеграция), най-вероятно ще се замисля. На мен сегашната ми позиция да проблясвам от време на време е най-добра, имам собствени бизнеси в Македония“, завърши бившият премиер. \r\n***  Двудневната визита на германският канцлер Ангела Меркел в Атина идва при коренно различна политическа ситуация от тази при последното й посещение през април 2014 година. Гръцкият премиер Алексис Ципрас тогава описа събитието като стремеж, „целящ да покаже подкрепата й за нейния представител господин (Андонис) Самарас“, пише  електронното издание на ежедневника Kathimerini . \r\nНещата се промениха, отбелязва вестникът. Ципрас и неговата партия СИРИЗА вече не твърдят, че искат да „демократизират“ Европа, както по-рано. Може би защото осъзнаха, че тя вече е демократична. Европейските страни, заедно със САЩ, Канада, Австралия и, за съжаление, много малко други страни по света, са демокрации много преди Коалицията на радикалната левица да се появи в политиката, посочва изданието, като коментира, че те могат да имат някои слабости, несправедливости и неравенства, но въпреки това продължават да са най-свободните общества. \r\nЛозунги като „Отивай си госпожа Меркел“ и множество други обиди към канцлера – както и към домашните противници, които си сътрудничат с нея – сега са в миналото, констатира „Катимерини“. Сътрудничеството между Атина и Брюксел, както и с Брюксел, е на добро ниво днес. Все пак, германският канцлер ще призове гръцкия премиер да не се отклонява от прилагането на реформите. \r\nТова посещение обаче няма да се съсредоточи само върху икономиката. Тя също така ще се занимае със споразумението за името на Македония от Преспа. Меркел ще повтори позитивното отношение на Германия към договора, подписан между Гърция и Бившата югославска република Македония (БЮРМ) и по този въпрос премиерът ще получи подкрепа от канцлера. По-интересно е как Меркел ще се справи с лидера на основната опозиция на Гърция - Кириакос Мицотакис, пише вестникът. \r\nНамеренията и целите на нашите европейски партньори, както и на американците, са добре известни. Но би било грешка да се окаже натиск върху лидера на Нова демокрация, съветва изданието. \r\nКанцлерът знае, от брифингите си от германското посолство в Атина, че спорът за името на БЮРМ е политическо предизвикателство не за Ципрас - чиито поддръжници и гласоподаватели традиционно подкрепят решение, което ще включва някои компромиси - но за Мицотакис. Ако лидерът на НД подкрепи сделката, той би рискувал разпадането на неговата партия - лоялен член на групата на Европейската народна партия и стълб на политическата стабилност в страната. \r\nИ в днешния политически момент нито Гърция, нито Балканите ще се възползват от създаването на ново политическо движение в Гърция, което лесно би могло да стане жертва на влияния от други сили. Освен това, като страна, която зачита континюитета в държавата, Нова Демокрация, ако дойде на власт, ще се съгласи с изпълнението на сделката. Следователно, нормализирането на двустранните отношения между Гърция и БЮРМ ще продължи напред, а последните ще се присъединят към Северноатлантическия алианс, обяснява „Катимерини“. \r\nПредвид това, Меркел няма причини да поставя Мицотакис на място. Очевидно тя ще изрази подкрепата си за споразумението, но нейните стратегически цели най-добре биха били изпълнени, като добави, че тя не оказва натиск върху никого и че уважава гърците, които имат различно мнение по този чувствителен въпрос, заключва изданието. \r\n***  Пакта на ООН за миграцията е „ясна опасност за целия свят“, която може да предизвика нови миграционни вълни, заяви външният министър на Унгария Петер Сиярто, цитиран от  електронното издание Hungary Today . \r\n„Този пакет защитава интересите единствено на мигрантите и пренебрегва хората, които искат да живеят в сигурност и при стабилна обстановка в собствените си страни“, настоя Сиярто. \r\nПо неговите думи, това, че 40 страни са гласували против пакта на Общото събрание на ООН „ясно показва“, че усилията „да се направи той отправна точка“ са „лишени от подкрепа и са неприемливи“ \r\nУнгарският външен министър подчерта, че Унгария няма да допусне на своя територия и един нелегален мигрант. \r\n„Смятаме контрола върху границите ни за въпрос от националната сигурност и ще защитаваме границите си, което считаме, че е изключително в националните компетенции“, добави той. \r\n*** Петима британски военнослужещи, воюващи в международната коалиция под егидата на Съединените щати в Източна Сирия, бяха убити по време на сблъсък с терористи от „Ислямска държава“, съобщава сирийският вестник Al-Watan, цитиран от  TACC .  \r\nСпоред информацията терористите са  използвала пясъчна буря, за да контраатакуват позиции на арабско-кюрдските формирования „Сили на демократична Сирия“ (СДС), на които е предоставена военната подкрепа от британските военни. \r\nНападението е станало  в района на село Шафаа, което бе освободено в събота от отряди на СДС. Няколко британци са ранени и отведени в болница в град Хасака.", "date": "2019.01.10", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/01/10/2610597/pazardzhik-60-godishna-zhena-e-postradala-pri-katastrofa-na-patya-pazardzhik-panagyurishte.html", "text": "Жена е пострадала при пътно-транспортно произшествие, съобщиха от  ОДМВР-Пазарджик . Инцидентът е станал около 17.00 ч. вчера на пътя Пазарджик-Панагюрище. 36-годишен мъж от Панагюрище се движил с \"Ауди\"-то си, когато загубил контрол над возилото. Така колата навлязла в лентата за насрещно движение, а там последвал удар в \"Опел\" с водач на 49-години от пазарджишкото село Ивайло. В резултат на сблъсъка е пострадала пътуващата в \"Опел\"-а жена на 60 години. Жената е транспортирана до панагюрската болница и е настанена за лечение там с фрактура в областта на гръдния кош. Алкохолните проби и на двамата шофьори са отрицателни. На мястото е извършен оглед, води се дознание.", "date": "2019.01.10", "title": "Пазарджик: 60-годишна жена е пострадала при катастрофа на пътя Пазарджик-Панагюрище"}
{"url": "http://www.focus-news.net/news/2019/01/10/2610600/nikola-zapryanov-ruo-smolyan-neucheben-den-e-obyaven-za-uchenitsite-v-uchilishteto-v-selo-smilyan-zaradi-avariya-na-trafopost.html", "text": "Неучебен ден е обявен за учениците в Основно училище „Св. Св. Кирил и Методий“ в село Смилян, заради авария на трафопост, който е свързан с електропреносната мрежа. Това каза за  Радио „Фокус“ – Смолян  Никола Запрянов –  началник на отдел „Организационно-методическа дейност и контрол“ в Регионално управление на образованието (РУО) – Смолян. „Аварийни екипи вече отстраняват проблема и имаме уверение, че ще приключат до края на деня, за да може децата утре да възобновят учебния процес“, поясни той. В останалите училища и детски градини в областта, учебният процес е започнал и протича нормално. Всички ученици, които пътуват от едно населено място до друго, за да отидат на училище, също са пътували безпроблемно, каза още Никола Запрянов. \r\nНели ГЕРГЬОВСКА", "date": "2019.01.10", "title": "Никола Запрянов, РУО – Смолян: Неучебен ден е обявен за учениците в училището в село Смилян, заради авария на трафопост"}
{"url": "http://www.focus-news.net/news/2019/01/10/2610601/valeriya-kalcheva-op-okolna-sreda-36-protseduri-za-malko-nad-35-miliarda-leva-sa-obyaveni-po-opos.html", "text": "36 процедури за малко над 3,5 милиарда лева са обявени по ОПОС. Това каза в предаването „Екологичен резонанс“ на  Радио „Фокус“  Валерия Калчева, главен директор на ГД „Оперативна програма „Околна среда“. Тя обясни, че това представлява 103% от бюджета на програмата. „Сключени са и се изпълняват 109 договора на стойност 1 милиард 680 милиона лева, което е близо 50% от бюджета на ОПОС. Изплатените на бенефициентите средства възлизат на малко над 552 милиона или 16% от ресурса на програмата. Верифицирани и съответно сертифицирани разходи възлизат на 457 милиона лева, което е около 13% от бюджета на оперативната програма“, коментира Валерия Калчева. Тя каза още, че oсновният фокус през първата половина на 2019 година ще бъде разглеждането и оценката на 14-те проекта по приоритетна ос 1 – „Води“, които предстои да бъдат подадени от ВиК операторите. Освен това към настоящия момент има други 26 проекта, които са в процес на оценка. Усилията ще бъдат съсредоточени върху приключване на тяхното одобрение и сключване на договори с бенефициентите, коментира Калчева. \r\nЙоланда ПЕЛОВА", "date": "2019.01.10", "title": "Валерия Калчева, ОП „Околна среда“: 36 процедури за малко над 3,5 милиарда лева са обявени по ОПОС"}
{"url": "http://www.focus-news.net/news/2019/01/10/2610593/evrodeputatat-andrey-novakov-dvete-treti-ot-paketa-mobilnost-byaha-othvarleni.html", "text": "Двете трети от пакета „Мобилност“ бяха отхвърлени. Това каза евродепутатът Андрей Новаков по време на протеста на българските превозвачи, който се провежда в Брюксел, предаде специалният пратеник на  Агенция „Фокус“.   „Това, което се знае в парламента е, че нищо не се знае от тук нататък в парламента, нито дали, нито кога ще се гласува, нито какво ще се гласува. Нито дали този парламент ще се произнесе, което считам, че е изключително добре. Вие днес сте основният виновник това да се случи“, заяви Новаков пред протестиращите.  \r\n„Вие бяхте този екстра глас вътре. Вие сте тези, които наклониха везните и направихте така, че 2 от три доклада да паднат. Вие сте победителите, вие сте виновни това нещо да се случи, вие го извоювахте, вие ни помогнахте, вие не се отказахте, вие стояхте до нас, вие не се изплашихте. Показахте, че не могат да ни запушат устата, че понякога едно плюс едно значи три. Това го показахте вие“, допълни той.  \r\nБиляна ИВАНОВА", "date": "2019.01.10", "title": "Евродепутатът Андрей Новаков: Двете трети от пакета „Мобилност“ бяха отхвърлени"}
{"url": "http://www.focus-news.net/news/2019/01/10/2610599/kyustendil-pri-zimni-usloviya-se-izvarshva-preminavaneto-na-motorni-prevozni-sredstva-prez-gkpp-gyueshevo.html", "text": "При зимни условия се извършва преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. В района на пункта продължава да вали сняг, пътят е заснежен, извършва се почистване и опесъчаване.  Пътят е проходим при зимни условия. Трафикът към този час на деня е слаб. \r\nВенцеслав ИЛЧЕВ", "date": "2019.01.10", "title": "Кюстендил: При зимни условия се извършва преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/01/10/2610585/prezidentat-rumen-radev-podkrepi-balgarskite-prevozvachi-v-pismo-do-predsedatelya-na-evropeyskiya-parlament-antonio-tayani.html", "text": "Държавният глава Румен Радев изпрати писмо до председателя на Европейския парламент Антонио Таяни по повод проблемите с т. нар. пакет „Мобилност 1\". Това съобщиха от  Прессекретариата на държавния глава . \r\n„Пакетът „Мобилност 1\" и измененията на съществуващите директиви и регламенти предизвикаха бурни реакции през изминалата година. Дискусии се водиха както на ниво засегнати държави членки, така и на ниво Европейска комисия, Европейски парламент и Съвет на ЕС. Предложените към днешна дата за гласуване текстове са несправедливи за България. Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността“, заявява в писмото си до Антонио Таяни българският президент. \r\nСпоред държавния глава Румен Радев, формираният общ подход по текстовете в пакета „Мобилност 1\" и включените мерки дискриминират българския транспортен бранш. „България ще претърпи сериозни загуби и икономическото ѝ изоставане от останалите страни-членки ще се задълбочи. Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост“, пише още Румен Радев. \r\nВ писмото си българският държавен глава заявява, че застава зад исканията на българските автомобилните превозвачи. „Изразявам своята подкрепа към тяхната позиция. Справедливите им искания следва да бъдат разгледани, а внесените от българска страна законодателни предложения по пакета „Мобилност 1\" – отчетени“, посочва в писмото си президентът Радев. \r\nДържавният глава изразява своята убеденост, че пакетът „Мобилност 1\" ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "Президентът Румен Радев подкрепи българските превозвачи в писмо до председателя на Европейския парламент Антонио Таяни"}
{"url": "http://www.focus-news.net/news/2019/01/10/2610589/dimitar-dimitrov-kamara-na-avtomobilnite-prevozvachi-chrez-paketa-mobilnost-1-se-tseli-da-se-palni-darzhavnata-hazna-na-po-bogatite-darzhavi-za-smetka-na-ostanalite.html", "text": "Чрез пакета „Мобилност 1“ се цели да се пълни държавната хазна на и без друго по-богатите държави за сметка на останалите. Това каза изпълнителният директорът на Камарата на автомобилните превозвачи в България Димитър Димитров на протеста на българските превозвачи, който се провежда в Брюксел, предаде специалният пратеник на  Агенция „Фокус“ . \r\n„Радвам се, че сме толкова много и успяхме да напълним не само два чартърни полета, но имахме и хора за много повече. Искам да декларирам, че така приетите мерки от пакета „Мобилност 1“, обсъждани от Комисията по транспорт към Европейския парламент, са дискриминиращи, дискредитиращи, ограничаващи конкуренцията и компроментиращи Европейския съюз“, заяви Димитров. Той посочи, че те противоречат на основополагащи принципи на ЕС, завоалирани с благородни и справедливи цели, които са оставени на заден план, за да бъдат решени проблемите на западните фирми с липсата на водачи. \r\n„Западните ни „партньори“ целят също така да пълнят държавната хазна на и без друго по-богатите държави за сметка на останалите. Като по този начин изкуствено създават Европа на две скорости. Изискването за прибиране на пътните превозни средства в страната по пребиваване на превозвача е непропорционална мярка, некореспондираща със свободния пазар и свободната конкуренция между фирмите. Създава се една допълнителна тежест за държавите със слаба икономика, но за сметка на това със силно развит транспорт“, заяви Димитров и обясни, че това не кореспондира със здравия разум. „Споменатото изискване е прекомерно тежко за бизнеса с оглед постигането на желаната цел. Тя е замаскирана под задължението на превозвача да организира работата си по такъв начин, че да може водачът да бъде в базата на превозвача през определено време. Приемането на такова решение би било явно и безцеремонно потъпкване на изконен европейски принцип – свободното движение на хора. Още повече ,че прибирайки водачът в експлоатационния център на превозвача без оглед неговата националност, не се постига никакъв социален ефект за работника. Даже напротив – той бива принуждаван да пребивава на определено място за определено време против неговата воля“, каза още Димитров. \r\nТой посочи, че въвеждането на изискване за командироване с мотива за предоставяне на ранно заплащане на всички водачи в Европа, всъщност представлява въвеждане на неясни, неточни и некоректни правила с цел изхвърляне от пазара на неудобни фирми. „В същото време правилата са крайно несправедливи, защото може да се получи голямо разминаване във възнаграждението на двама колеги водачи в една и съща фирма, но работещи по различни направления“, обясни изпълнителният директорът на Камарата на автомобилните превозвачи. \r\n„Заявяваме ясно и категорично, че сме готови на крайности с цел да защитим транспортните сектори на нашите държави, както и националните си интереси. Настояваме всичко това да бъде взето предвид при обсъждането на промените от Комисията по транспорт от ЕП и да спомогне за приемането на справедливо решение, което да кореспондира с интересите на превозвачите от всички държави-членки на ЕС“, каза още Димитров. \r\nБиляна ИВАНОВА", "date": "2019.01.10", "title": "Димитър Димитров, Камара на автомобилните превозвачи: Чрез пакета „Мобилност 1“ се цели да се пълни държавната хазна на по-богатите държави за сметка на останалите"}
{"url": "http://www.focus-news.net/news/2019/01/10/2610605/sport-yasni-vsichki-uchastnitsi-na-evrovoley-2019-za-mazhe.html", "text": "Станаха ясни всички 24 отбора, които ще участват на Евроволей 2019 за мъже! Това стана факт след изиграването на срещите от квалификациите. В резултат на драматичната развръзка в някои от двубоите дебют на шампионата на Стария континент ще направят Черна гора и Македония. Домакини на надпреварата са четири държави - Франция, Холандия, Белгия и Словения. Първенството ще се състои от 12 до 29 септември, а финалът е в Париж. \r\nЕто и всички потенциални съперници на България на Евроволей 2019 за мъже: \r\nАвстрия \r\nБеларус \r\nБелгия - ДОМАКИН \r\nБЪЛГАРИЯ \r\nЧехия \r\nЕстония \r\nМакедония \r\nФинландия \r\nФранция - ДОМАКИН \r\nГермания \r\nГърция \r\nИталия \r\nЧерна гора \r\nПолша \r\nПортугалия \r\nРумъния  \r\nРусия \r\nСърбия \r\nСловакия \r\nСловения - ДОМАКИН \r\nИспания \r\nХоландия - ДОМАКИН \r\nТурция  \r\nУкрайна \r\nЖребият за Евроволей 2019 ще се проведе на 16 януари в Брюксел.", "date": "2019.01.10", "title": "Спорт: Ясни всички участници на Евроволей 2019 за мъже"}
{"url": "http://www.focus-news.net/news/2019/01/10/2610603/kyustendil-15-spetsializirani-avtomobila-pochistvat-ulitsite-v-grada-i-malkite-naseleni-mesta-v-obshtinata.html", "text": "15 специализирани автомобила почистват улиците в Кюстендил и малките населени места. Това съобщиха за  Радио „Фокус” – Кюстендил  от пресцентъра на Община Кюстендил. За опесчъване и поддържане на заледените участъци се използват 70 тона морска сол и 273 тона пясък. Почистването обхваща 310 улици с дължина 104 км в град Кюстендил, 109 км в малките населени места и 298 км международна пътна мрежа. Към момента цялата техника почиства и опесъчава. Няма регистрирани проблемни участъци и на дежурния телефон не са постъпвали сигнали. \r\nВенцеслав ИЛЧЕВ", "date": "2019.01.10", "title": "Кюстендил: 15 специализирани автомобила почистват улиците в града и малките населени места в общината"}
{"url": "http://www.focus-news.net/news/2019/01/10/2610598/ministar-rosen-zhelyazkov-predstaviteli-na-ek-me-uveriha-che-dori-i-ako-v-ep-vrashtaneto-na-kamionite-bade-prieto-na-trialozite-komisiyata-nyama-da-go-podkrepi-te-to-shte-otpadne.html", "text": "Представители на ЕК ме увериха, че дори и ако в ЕП връщането на камионите бъде прието, на триалозите Комисията няма да го подкрепи – т.е. то ще отпадне. Това каза министърът на транспорта, информационните технологии и съобщенията Росен Желязков на протеста на българските превозвачи, който се провежда в Брюксел, предаде специалният пратеник на  Агенция „Фокус“ . \r\n„Днес гласуването в Транспортната комисията на ЕП, което предхожда това в Европейския парламент, се постигна следното - известният пакет „Мобилност“ е съставен от няколко законодателния инициативи, като в парламента те бяха разделени на три доклада – единият е свързан с командироването, другият е свързан със забраната да се използва седмичната почивка в кабината, трети е свързан с връщането на камиона и с каботажа, но това са три доклада, които са в един пакет. С усилията на представителите ни в ЕП два от тези доклада не получиха необходимите гласове – т.е. тези предложения не са приети и са отхвърлени“, заяви Желязков. \r\nТранспортният министър посочи, че това ще е позицията, която България ще изиска от политическите групи – пакетът да не влиза за разглеждане в Европейския парламент. „Към момента заради ситуацията, която се е създала, която може да се каже, че е една от малкото безпрецедентни ситуации на блокиране на законодателни предложения, разглеждани в своята цялост, няма все още решения на координаторите за процедура. Очакваме след 12.00 ч. координаторите на комисията да решат какво да се прави в този случай. Така че нека да изчакаме, за да видим какви ще са следващите стъпки“, каза още той. \r\nЖелязков посочи, че единственото предложение, което е било прието, е за връщането на камиона и за каботажа. „Искам да припомня, че в общия подход, приет от Съвета на ЕС, точно това предложение отпадна. Или иначе казано, изправени сме пред един абсурд – Съветът отменя връщането на камиона, а Комисията предлага на парламента връщането на камиона. В разговор с представителите на ЕК те ме увериха, че дори и ако в ЕП това предложение бъде прието, на триалозите Комисията няма да го подкрепи – т.е. и връщането на камиона ще отпадне“, заяви транспортният министър. „Независимо, че не сме напълнили този площад, вашият глас се чува в залата. И то се чува не от българските представители, а беше чут от нашия колега от Полша. А г-н Курумбашев беше облякъл жълтата жилетка“, каза още Желязков. \r\nБиляна ИВАНОВА", "date": "2019.01.10", "title": "Министър Росен Желязков: Представители на ЕК ме увериха, че дори и ако в ЕП връщането на камионите бъде прието, на триалозите Комисията няма да го подкрепи – т.е. то ще отпадне"}
{"url": "http://www.focus-news.net/news/2019/01/10/2610602/dora-bakoyani-kamenos-e-otchayan-che-tsipras-osiguri-151-glasa-za-prespanskiya-dogovor.html", "text": "Дора Бакояни, влиятелен член на опозиционната „Нова Демокрация“ и бивш министър на външните работи, който по своето време блокираше членството на Македония в НАТО през 2008-а, подчерта пред гръцкия ТВ канал „Скай“, че премиерът Алексис Ципрас вече е осигурил 151 гласа за Преспанския договор и не му трябва подкрепата на коалиционния партньор Панос Каменос, предава  скопското електронно издание „Фактор“ . \r\n„Ципрас осигури мнозинство за Преспанския договор и това доведе Каменос до отчаяние“, заяви Бакояни. \r\nМинистърът на отбраната и лидер на „Независимите гърци“ (АНЕЛ) се закани на Ципрас, че ще напусне правителството, когато дойде време да се ратифицира договора за името между Атина и Скопие. \r\nБакояни обясни думите на Каменос с това, че той не може да понесе факта, че решенията на Ципрас и СИРИЗА вече не зависят от него. \r\n„Скоро ще чуем плачливо изявление на министъра на отбраната, защото той няма друг избор, няма партия зад себе си. Той е в състояние на отчаяние и накрая ще преосмисли нещата“, обясни бившият външен министър на Гърция. \r\nПревод и редакция:", "date": "2019.01.10", "title": "Дора Бакояни: Каменос е отчаян, че Ципрас осигури 151 гласа за Преспанския договор"}
{"url": "http://www.focus-news.net/news/2019/01/10/2610587/zoran-zaev-tarsi-se-tehnicheska-formulirovka-za-grazhdanstvoto-koyato-da-ne-kara-albantsite-da-se-chuvstvat-obezpraveni.html", "text": "„Търси се техническа формулировка за гражданството, с която да се задържи идентичността в гражданството на македонците, но да не се почувстват обезправени албанците, турците, сърбите и другите обезправени“, заяви македонският премиер Зоран Заев във връзка с исканията на опозиционното крило на БЕСА около гражданството, предава  скопското електронно издание „Плюс инфо“. \r\n„В процеса на преговорите участвам като председател на СДСМ (Социалдемократическия съюз на Македония). За да не бъдат предадени лошо посланията. БЕСА има принципна позиция по отношение на идентичността. От другата страна са осемте депутати (отцепници от ВМРО-ДПМНЕ), които следят зорки какво се случва с идентичността. Гражданството е „македонско наклонена черта граждани на Република Северна Македония“. Търсят се технически формулировки как да бъде „македонско наклонена черта граждани на Република Македония“, но така че да не се почувстват някои обезправени и че са македонци“, заяви Заев. \r\n„Гражданството не е етническа принадлежност, трябва да разграничим това, но в преговорите (с Гърция) ние искахме във формулировката да се постави – македонско. И искаме това да се задържи и да се знае веднъж завинаги. Това го знае и Билал Касами (председател на опозиционното крило на БЕСА). Но същевременно не искаме членовете на другите етнически групи да бъдат обезправени. Това е игра на думи. Ако бъдем по креативни ще намерим решение и на този проблем. Вярвам, че ще го намерим“, добави премиерът. \r\nЗаев заяви, че общият брой на депутатите, които ще гласуват за конституционните промени, ще се знае в самия ден на гласуването и че ще се види по първата поправка по време на вота. \r\n„При първото гласуване на първата поправка ще се знае дали е осигурено мнозинството. Ние направихме всичко. Сега на ход са народните представители и те трябва да поемат отговорност“, подчерта македонският министър-председател. \r\nПревод и редакция:", "date": "2019.01.10", "title": "Зоран Заев: Търси се техническа формулировка за гражданството, която да не кара албанците да се чувстват обезправени"}
{"url": "http://www.focus-news.net/news/2019/01/10/2610604/evrodeputatat-petar-kurumbashev-balgarskite-evrodeputati-igrahme-macha-kato-domakini-vapreki-che-byahme-maltsinstvo-zashtoto-protestat-ni-nakara-da-se-chuvstvame-na-rodna-zemya.html", "text": "Днес българските евродепутати играхме „мача“ като домакини, въпреки че бяхме малцинство, защото протестът ни накара да се чувстваме на родна земя. Това каза Петър Курумбашев, евродепутат от Прогресивния алианс на социалистите и демократите в ЕП, на протеста на българските превозвачи, който се провежда в Брюксел, предаде специалният пратеник на  Агенция „Фокус“ . \r\n„Положението в ЕС е „сит на гладен вяра няма“. Това, което се случи днес, е, че два доклада не са гласувани, а ние сме се разбрали, че всичките могат да се гласуват само заедно в пленарна зала“, заяви Курумбашев и посочи, че няма правно основание тези доклади да се разглеждат в пленарна зала. „Следващото нещо, което направихме днес заедно с румънците, поляците и испанците, е това, което го пише на трибуната на Народното събрание – „Съединението прави силата“, най-после да бъде показано. Ние го показахме днес в Европейския парламент“, заяви Курумбашев. „Ние днес играхме този мач като домакини, въпреки че бяхме малцинство. Защото с този протест ни накарахте да се чувстваме на родна земя“, каза още той. \r\nБиляна ИВАНОВА", "date": "2019.01.10", "title": "Евродепутатът Петър Курумбашев: Българските евродепутати играхме „мача“ като домакини, въпреки че бяхме малцинство, защото протестът ни накара да се чувстваме на родна земя"}
{"url": "http://www.focus-news.net/news/2019/01/10/2610612/yambol-obshto-605-sa-novorodenite-detsa-v-grada-prez-2018-g.html", "text": "По данни на Дирекция „Регистрация и гражданско състояние“ през изминалата 2018г. в община Ямбол са родени 605 деца. Това съобщиха от  Общината . Част от тях носят традиционни български имена, някои от родителите обаче залагат на нестандартни такива. Ето кои са най-често срещаните от тях сред момчетата – Тео, Габриел, Леон, Антоан, Тенислав, Йован, Пресиан, Макс, Зак. На челни позиции за женски нестандартни имена в община Ямбол се нареждат Рея, Мишел, Крисия, Ванеса, Дафне, Ангела, Ясемин, Тифани, Евангелия, Медине, Таная и Ингрид. \r\nОбщо 368 са издадените актове за сключен граждански брак през изминалата година. Броят им е завишен със 17 повече, в сравнение с 2017 г. През изминалата година в Ямбол са подписали 326 двойки, а от чужбина с пресъставените бракове са 42 броя. През 2018г. ямболлии са сключвали бракове в Германия, Великобритания, Гърция, Кипър, Турция и Италия. Под венчилото ямболски граждани са минавали и в държави като Йордания, Латвия, САЩ, Албания, Испания, Ирландия, Чехия и Каймановите острови. \r\nРазводите през последната година също са нараснали със 17, в сравнение с миналогодишната статистика. Общо прекратените бракове са 167 на брой.", "date": "2019.01.10", "title": "Ямбол: Общо 605 са новородените деца в града през 2018 г."}
{"url": "http://www.focus-news.net/news/2019/01/10/2610606/sofiya-rayonniyat-sad-shte-gleda-myarkata-na-dvama-ot-zadarzhanite-za-krazhbata-na-kartini-na-vladimir-dimitrov-maystora.html", "text": "Софийски районен съд ще гледа мярката на двама от задържаните за кражбата на картини на Владимир Димитров – Майстора. Това съобщиха от пресцентъра на  Районния съд . Заседанието ще се състои в 15.00 часа в зала 32 в сградата на бул. „Генерал Михаил Д. Скобелев\" 23. Дежурен съдебен състав ще се произнесе по искането на Районната прокуратура за вземане на мярка за неотклонение „Задържане под стража“ спрямо В. Христов и А. Антонов, привлечени към наказателна отговорност за взломната кражба.", "date": "2019.01.10", "title": "София: Районният съд ще гледа мярката на двама от задържаните за кражбата на картини на Владимир Димитров – Майстора"}
{"url": "http://www.focus-news.net/news/2019/01/10/2610607/priklyuchi-protestat-na-prevozvachite-ni-v-bryuksel-ochakva-se-okonchatelnoto-reshenie-na-koordinatorite-po-paketa-mobilnost.html", "text": "Приключи протестът на превозвачите ни срещу пакета „Мобилност“ в Брюксел, предаде специалният пратеник на  Агенция „Фокус“ . Очаква се окончателното решение на координаторите в европейската транспортна комисия по пакета. Промените са в три доклада - за командироването на работниците, за почивката в кабините и за връщането на превозното средство на всеки 4 седмици. Първите два доклада са отхвърлени. Така пакетът „Макрон“ не може да влезе за разглеждане от ЕП, без да са приети трите доклада.  \r\nВ протеста се включиха около 600 български превозвачи и техни колеги от Румъния. Протестът беше мирен, нямаше затворени улици или затруднения в движението в белгийската столица. Превозвачите ни излязоха на протест в деня, в който заседава европейската транспортна комисия, която обсъди мерките в пакета „Макрон“. На площад „Люксембург“ в Брюксел превозвачите ни подкрепиха депутати, евродепутати от всички политически семейства, както и транспортният министър Росен Желязков. \r\nБиляна ИВАНОВА", "date": "2019.01.10", "title": "Приключи протестът на превозвачите ни в Брюксел, очаква се окончателното решение на координаторите по пакета „Мобилност“"}
{"url": "http://www.focus-news.net/news/2019/01/10/2610613/upravitelyat-na-belodrobnata-bolnitsa-vav-veliko-tarnovo-d-r-stela-dencheva-s-okolo-250-poveche-sa-patsientite-ni-prez-2018-ta-spryamo-predhodnata-2017-ta-godina.html", "text": "С около 250 повече са пациентите в Белодробната болница във Велико Търново през 2018-та, спрямо предходната 2017-та година. Това съобщи за  Радио „Фокус“ – Велико Търново  управителят на лечебното заведение д-р Стела Денчева. Като процентно отношение това е увеличение със 17-18%. „Това се дължи първо на подобрените условия за пребиваване на пациенти в болницата. Второ се дължи на реновираното оборудване, имаме и повече персонал. В общи линии болницата работи все по-добре и все по-активно, така че смятаме, че това се оценява от пациентите и те все повече търсят нашата помощ“, обясни д-р Денчева. През миналата година в Специализирана болница бяха пуснати в експлоатация и две отделения, които са били закрити през години. „Това са две много важни структури, без които нито едно нормално лечебно заведение не може да функционира. Става въпрос за клинична лаборатория. Тя е била закрита много отдавна, още през 2011 година, във времето, когато болницата е имала много сериозни финансови задължения. Било е иззето разрешителното за дейност поради липса на оборудване, персонал и т.н. Днес тя отново работи, без никакви затруднения – с почти същия екип  и нова апаратура. Другата структура е микроклинична лаборатория, която е специализирана за белодробни заболявания и диагностика за туберкулоза“, допълни управителят.  Специализираната болница в Търново е единствената в областта, която лекува и диагностицира заболяването. \r\nЛуиза ТРАНЧЕВА", "date": "2019.01.10", "title": "Управителят на Белодробната болница във Велико Търново д-р Стела Денчева: С около 250 повече са пациентите ни през 2018-та, спрямо предходната 2017-та година"}
{"url": "http://www.focus-news.net/news/2019/01/10/2610614/pazardzhik-23-godishen-mazh-e-zadarzhan-za-razprostranenie-na-narkotitsi-v-ofis-na-kurierska-firma-e-otkrita-pratka-s-nad-200-grama-kanabinoid-prednaznachena-za-nego.html", "text": "23-годишен криминално проявен мъж е задържан за разпространение на наркотици, в офис на куриерска фирма е открита пратка с над 200 грама канабиноид, предназначена за него. Това съобщиха от пресцентъра на  МВР . Екипи на ОДМВР - Пазарджик за арестували мъжа след проверка в гаражно помещение, използвано от него. В гаража са открили около 31 грама суха листна маса, реагирала положително на марихуана. Последвало претърсване и в апартамент, където криминалистите намерили близо 15 грама синтетичен канабиноид и 6.5 грама метамфетамин. Полицаите извършили проверка и в офис на куриерска фирма в областния град, където открили пратка, предназначена за задържания мъж, с почти 210 грама зелена листна маса, дала положителна реакция на синтетичен канабиноид. В хода на разследването е станало ясно, че младият мъж изпълнявал ролята на наркодилър за територията на Пазарджик и близките села. След изтичане на 24-часовата мярка за задържане му е наложена 72-часова мярка. Работата по документиране на престъпната му дейност продължава.", "date": "2019.01.10", "title": "Пазарджик: 23-годишен мъж е задържан за разпространение на наркотици, в офис на куриерска фирма е открита пратка с над 200 грама канабиноид, предназначена за него"}
{"url": "http://www.focus-news.net/news/2019/01/10/2610609/ministar-rosen-zhelyazkov-ima-golyama-veroyatnost-predlozheniyata-po-paketa-mobilnost-da-ne-vlyazat-v-plenarna-zala.html", "text": "Има голяма вероятност предложенията по пакета \"Мобилност\" да не влязат в пленарна зала. Това каза пред журналисти в Брюксел министърът на транспорта Росен Желязков, предаде специалният пратеник на  Агенция „Фокус“.   Запитан дали решенията на ЕП са победа или загуба за страната ни, той обясни: „Стига с подобни категории победа загуба. България няма предложения, в Европейския парламент се разглеждат предложения на Европейската комисия. Тези предложения са направени в три доклада. Всеки доклад си има докладчик. Тези три теми са в пакет „Мобилност“, две от тези теми да отхвърлени. Тоест те не получиха необходимите гласове да бъдат приети“. „Два от три доклада, в които има много законодателни предложения не са приети. Няма как транспортната комисия, нещо което не е приела, да го докладва на парламента. И понеже е прието да се разглеждат в пакет, като две трети не са приети, няма как да се разгледат. Има голяма вероятност да не влиза в пленарна зала“, допълни той.  \r\nБиляна ИВАНОВА", "date": "2019.01.10", "title": "Министър Росен Желязков: Има голяма вероятност предложенията по пакета \"Мобилност\" да не влязат в пленарна зала"}
{"url": "http://www.focus-news.net/news/2019/01/10/2610615/vidin-4-snegopochistvashti-mashini-i-2-fadromi-sa-pochistvali-ulitsite-v-grada.html", "text": "4 снегопочистващи машини и 2 фадроми са почиствали улиците в град Видин, съобщиха за  Радио „Фокус“ – Видин  от звено „Чистота“ към Община Видин. Снегопочистващата техника е излязла в 02.00 часа през тази нощ, като до 07.00 часа сутринта са обработени основните пътни артерии, надлези, кръстовища и кръгови движения. От 19.00 до 22.00 часа снощи звено „Чистота“ към Общината е извършило обработка със сол срещу заледяване на главните улици в град Видин.Продължава наблюдението на обстановката и по-късно през деня ще започне обработка на улиците, съобразно ситуацията. \r\nНяма селища на територията на Община Видин без електрозахранване и водоснабдяване. Снежната покривка е от 3 до 8 см. Всички пътища са проходими при зимни условия.", "date": "2019.01.10", "title": "Видин: 4 снегопочистващи машини и 2 фадроми са почиствали улиците в града"}
{"url": "http://www.focus-news.net/news/2019/01/10/2610616/pernik-vremenno-dvizhenieto-po-pat-53-meshtitsa-breznik-se-osashtestvyava-v-edna-lenta-poradi-otstranyavane-na-avariral-tezhkotovaren-avtomobil.html", "text": "Временно движението по път II-53 Мещица – Брезник се осъществява в една лента поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки указанията на „Пътна полиция\".", "date": "2019.01.10", "title": "Перник: Временно движението по път II-53 Мещица – Брезник се осъществява в една лента поради отстраняване на аварирал тежкотоварен автомобил"}
{"url": "http://www.focus-news.net/news/2019/01/10/2610611/kyustendil-zaradi-zakasal-tir-vremenno-e-preustanoveno-dvizhenieto-na-tezhkotovarni-avtomobili-prez-mestnostta-cherna-niva-po-patya-kyustendil-dupnitsa.html", "text": "Заради закъсал ТИР временно е преустановено движението на тежкотоварни автомобили през местността Черна нива по пътя Кюстендил – Дупница. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й тежкотоварният автомобил се намира в района на Черна нива и поради тази причина останалите камиони са спрени, докато не бъде отстранен създаващият проблем за движението ТИР. Всички пътища в областта са проходими при зимни условия. \r\nВенцеслав ИЛЕЧВ", "date": "2019.01.10", "title": "Кюстендил: Заради закъсал ТИР временно е преустановено движението на тежкотоварни автомобили през местността Черна нива по пътя Кюстендил – Дупница"}
{"url": "http://www.focus-news.net/news/2019/01/10/2610610/bbc-trke-mayk-pompeo-erdogan-razbira-chuvstvitelnostta-ni-po-kyurdskata-tematika.html", "text": "Държавният секретар на САЩ Майк Помпео заяви по повод изтеглянето на американските войски от Сирия, че президентът на Турция много добре разбира чувствителността на Вашингтон по кюрдската тематика, предаде  турско езичната версия на BBC . В рамките на визитата си в Ирак, Помпео проведе серия срещи в Багдад и в град Ербил с представители на автономното управление на иракските кюрди. Пред тях държавният секретар на САЩ подчерта, че „изтеглянето от Сирия няма да бъде заради заплахите на турския президент Реджеп Тайип Ердоган”. На въпрос дали изявленията на Ердоган няма да подложат на риск това изтегляне, Помпео отговори по следния начин: „Не. По отношение на това, осъществяването на изтеглянето да не нанесе щети на нашите сили, ние дори и в момента, в който разговарям с вас, сме в контакт с тях (с турците).” \r\nПо време на контактите на Майк Помпео в столицата Багдад и с Кюрдската автономия в Северен Ирак е било разговаряно и за графика на това изтегляне. След разговорите с иракския президент Берхем Салих и министър-председателя Адил Абдул Махди, държавният секретар на САЩ оповести, че изтеглянето ще бъде „поетапно и системно”, посочва още BBC Türkçe. \r\nПревод и редакция:", "date": "2019.01.10", "title": "BBC Türkçe: Майк Помпео: Ердоган разбира чувствителността ни по кюрдската тематика"}
{"url": "http://www.focus-news.net/news/2019/01/10/2610618/apostol-apostolov-kmet-na-simitli-prez-2019-godina-shte-realizirame-razlichni-proekti-svarzani-s-podobryavane-na-kachestvoto-na-zhivot-na-stoynost-23-mln-lv.html", "text": "През 2019 година ще реализираме различни проекти, свързани с подобряване на качеството на живот, на стойност 23 млн. лв. Това каза за  Радио „Фокус“ – Пирин  кметът на Община Симитли Апостол Апостолов. По думите му сред тях са ремонт на общински пътища за над 6 млн. лв. и на общински улици за над 3 млн. лв. „Отделно беше спечелен проект за зала с модерно оборудване, която да удовлетвори нуждите на всички наши ансамбли – мажоретки, спортни и народни танци и така нататък. Този проект е доста важен за нас, защото както знаете ние развиваме доста добра дейност в тази посока. Спечелен бе ѝ проект за цялостно оборудване на библиотеката в читалището. Също така спечелихме проект за изграждането на спортен салон в училището на село Крупник, а също и за учебното заведение в село Долно Осеново“, каза още Апостолов. Той добави, че важен проект, който са спечелили е ѝ за въвеждането на мерки за енергийна ефективност във всички кметства на територията на Община Симитли, започвайки от това в града и преминавайки през всички населени места. „Всичко това е по оперативна програма „Развитие на селските райони“, защото ние попадаме в тази програма. Спечелен бе и проект по горските мерки за близо 3 млн. лв., който е свързан с предотвратяване на щетите, нанесени от пожара между Симитли и Кресна от 2017 година. Също така имаме одобрен проект по програма „Лидер“, който ще реализираме с общините Кресна и Струмяни. Така през тази година трите общини ще усвоим близо 8 млн. лв. Ако направим едно обобщение на всичко това, то можем да кажем, че през тази година Община Симитли ще изпълни проекти, които ще бъдат на стойност около 23 млн. лв.“, подчерта Апостолов.  \r\nСпоред него всичко това ще доведе до качественото подобряване средата на живот на населението на Община Симитли. „По-важното, което виждате ѝ самата Вие е, че тук говорим за проекти, които ще бъдат реализирани не само в общинския център. Напротив. Там са най-малко. Най-много проекти ще изпълним в прилежащите големи села на Община Симитли. Така за сетен път показваме, че ние мислим еднакво за всички жители на града и малките населени места. Това са основните неща, които предстоят в нашата община и които бяха подготвени в предходната 2018 година. Само да не пропусна – имаме и спечелен проект по програмата за Трансгранично сътрудничество България – Гърция, в рамките на който предвиждаме изграждането на голям рафтинг център, който ще бъде разположен на територията на парка в град Симитли“, заяви Апостолов. Той обясни, че паркът се намира в непосредствена близост до река Струма. „Проекта е за около 2 млн. евро. Нашето намерение е този център да се превърна в Национална рафтинг спортна база, защото както знаете през последните няколко години този екстремен спорт е една от емблемите на Община Симитли. Знаете, че Кресненското дефиле се намира изцяло на нашата територия, а едно от най-красивите естествени трасета за рафтинг е при нас“, уточни Апостолов. \r\nЛивия НИНОВА", "date": "2019.01.10", "title": "Апостол Апостолов, кмет на Симитли: През 2019 година ще реализираме различни проекти, свързани с подобряване на качеството на живот, на стойност 23 млн. лв."}
{"url": "http://www.focus-news.net/news/2019/01/10/2610608/kmetat-na-obshtina-maritsa-dimitar-ivanov-zhilishtnite-postroyki-v-koito-zhiveyat-romite-v-selo-voyvodinovo-sa-mnogo-opasni-i-vseki-moment-mozhe-da-ruhnat.html", "text": "Жилищните постройки, в които живеят ромите в село Войводиново, са много опасни и всеки момент може да рухнат. Това съобщи в интервю за  Радио „Фокус” - Пловдив  кметът на Община Марица Димитър Иванов. „Не бях влизал там, а отвън не се вижда точно какво представляват”, каза Иванов. При обхода тези дни се е видяло, че ако тези хора се върнат да живеят там и при един по-сериозен сняг, сградите може да рухнат и те може да бъдат потрупани. По думите на Иванов, това са „дървени колиби” и всички постройки там са незаконни. „Това наистина е гето, както го нарече министърът на отбраната и този проблем трябва да бъде решаван”, добави общинският кмет. Според него в момента в селото има напрежение и то трябва да се потуши. Ромите във Войводиново са уплашени и са заминали да живеят при свои роднини далече от селото, но на по-късен етап те може да се върнат. Иванов обясни, че още през месец октомври е тръгнала процедурата по геодезичното заснемане на тези постройки. Преди години е бил отреден терен върху общинска земя – около 19 дка, върху който съвсем законно около 30 ромски семейства е можело да започнат строеж на къщи. Досега обаче нито един от тях не се е възползвал от тази законова възможност. Така с времето проблемът с незаконното строителство в селото остава нерешен. Според общинския кмет явно е, че ромите са си съжителствали добре с местните във Войводиново, след като някои от тях са регистрирани като квартиранти в български къщи. Това е направено с цел те да могат да взимат помощи от държавата и означава, че е имало разбиране между тях. \r\nОбщина Марица работи за интегрирането на ромите по проекти, следвайки държавната политика. „В съседното село Калековец, където се намира най-голямата ромска махала, в момента се реализира такъв проект. Още социални проекти, свързани с този етнос, се изпълняват в училищата и детските градини в общината”, каза кметът. \r\nДимитър Иванов посочи още, че коренът на семейството на нападателите от Войводиново е от село Гита, Чирпанско. „Някой ги е поканил преди седем години и те решават да живеят тук”, каза още общинският кмет. \r\nЦветана ТОНЧЕВА", "date": "2019.01.10", "title": "Кметът на Община Марица Димитър Иванов: Жилищните постройки, в които живеят ромите в село Войводиново, са много опасни и всеки момент може да рухнат"}
{"url": "http://www.focus-news.net/news/2019/01/10/2610621/gd-granichna-politsiya-intenziven-e-trafikat-za-leki-avtomobili-na-izhod-na-gkpp-dunav-most-i-dunav-most-2.html", "text": "Интензивен е трафикът за леки автомобили на изход на ГКПП „Дунав мост“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. Трафикът е силно интензивен за товарни автомобили на изход на ГКПП „Кулата“. На границата със Сърбия, Македония и Турция трафикът е нормален на всички гранични контролно-пропускателни пунктове.", "date": "2019.01.10", "title": "ГД „Гранична полиция“: Интензивен е трафикът за леки автомобили на изход на ГКПП „Дунав мост“ и „Дунав мост 2“"}
{"url": "http://www.focus-news.net/news/2019/01/10/2610623/pernik-vazstanoveno-e-dvizhenieto-po-pat-ii-53-meshtitsa-breznik.html", "text": "Възстановено е движението по път II-53 Мещица – Брезник. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "Перник: Възстановено е движението по път II-53 Мещица – Брезник"}
{"url": "http://www.focus-news.net/news/2019/01/10/2610620/kyustendil-shofyor-na-lek-avtomobil-e-postradal-pri-katastrofa-na-patya-kyustendil-dupnitsa-v-rayona-na-mestnostta-cherna-niva.html", "text": "Шофьор на лек автомобил е пострадал при катастрофа на пътя Кюстендил – Дупница в района на местността Черна нива. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Инцидентът е възникнал около обяд на заснежения път. Сблъскали са се два леки автомобила. Водачът на едното моторно превозно средство е пострадал, транспортиран е от екип на „Спешен център” до болницата в Кюстендил. Нанесени са щети на двете превозни средства. \r\nВенцеслав ИЛЧЕВ", "date": "2019.01.10", "title": "Кюстендил: Шофьор на лек автомобил е пострадал при катастрофа на пътя Кюстендил – Дупница в района на местността Черна нива"}
{"url": "http://www.focus-news.net/news/2019/01/10/2610622/smolyan-dazhd-vali-v-grada-patnite-nastilki-sa-mokri.html", "text": "Дъжд вали в Смолян, предаде репортер на  Радио „Фокус“ – Смолян . Пътните настилки на централните улици в града са мокри, а в част от второстепенните са заснежени.  \r\nЗа област Смолян е обявен оранжев код за обилни валежи като прогнозираните количества са между 35 и 50 л/кв. м. \r\nВ областта пътищата са проходими при зимни условия, на места в по-ниските части вали дъжд. Пътните настилки са мокри и заснежени по високите части, но са почистени и обработени с пясък и сол, съобщи дежурният в Областно пътно управление – Смолян. Остават в сила ограниченията за движение на товарни автомобили над 12 тона без ремаркета и полуремаркета през прохода „Превала“ и направлението Доспат – Батак. Не са получавани сигнали за инциденти по пътищата в региона от началото на деня. \r\nНели ГЕРГЬОВСКА", "date": "2019.01.10", "title": "Смолян: Дъжд вали в града, пътните настилки са мокри"}
{"url": "http://www.focus-news.net/news/2019/01/10/2610625/kyustendil-zaradi-loshite-meteorologichni-usloviya-bchk-otlaga-za-21-yanuari-zapochvaneto-na-razdavaneto-na-hranitelni-pomoshti.html", "text": "Заради лошите метеорологични условия БЧК в Кюстендил отлага за 21 януари започването на раздаването на хранителни помощи. Това съобщи за  Радио „Фокус” – Кюстендил  Радмила Иванова, служител в БЧК – Кюстендил. По думите и помощите по Оперативна програма за храни или основно материално подпомагане ще се раздават от 21 януари за град Кюстендил. Пунктът се намира на улица „Спартак” 23 и ще работи от 10.00 ч. до 16.00 часа. Раздаването на помощите ще продължи до края на месец февруари. За община Кюстендил право на помощ имат около 4 000 души, а за цялата област те са около 8 000 души. Продуктите в индивидуалните пакети са разнообразни. Те са с тегло 24 кг. Сред тях са спагети, говеждо в собствен сос, леща, захар, гювеч, зрял фасул, олио и други – общо 16 продукта. \r\nВенцеслав ИЛЧЕВ", "date": "2019.01.10", "title": "Кюстендил: Заради лошите метеорологични условия БЧК отлага за 21 януари започването на раздаването на хранителни помощи"}
{"url": "http://www.focus-news.net/news/2019/01/10/2610626/haskovo-rayonna-prokuratura-harmanli-predade-na-sad-78-godishna-zhena-za-prichinyavane-na-katastrofa-pri-koyato-e-postradal-edin-chovek.html", "text": "Районна прокуратура - Харманли предаде на съд 78-годишна жена за причиняване на катастрофа, при която е пострадал един човек. Това съобщиха от пресцентъра на  Апелативна прокуратура - Пловдив . Районната прокуратура в Харманли привлече като обвиняема жената с инициали М.Б. (на 78 г.) за това, че на 2 юли 2018 г. в Харманли е нарушила правилата за движение и по непредпазливост причинила на 20-годишен мъж средна телесна повреда, изразяваща се в трайно затрудняване движението на врата от счупване на шиен прешлен. \r\nПо делото е установено, че на 2 юли 2018 г. в Харманли обвиняемата М.Б. управлявала лек автомобил „Ауди А6“ по бул. „Цар Освободител“, посока север-юг, като на кръстовището с ул. „Алеко Константинов“, отнела предимство на движещия се по улицата лек автомобил, марка „Фолксваген Голф“, шофиран от пострадалия И.И., на 20 г. След пътното произшествие мъжът е бил откаран за оказване на медицинска помощ, при което се установило, че има счупване на шиен прешлен на врата, каквото е и заключението на съдебно-медицинската експертиза.  М.Б. не е пострадала.   \r\nДосъдебното производство по случая е  образувано на 2 юли 2018 г., като по него са били извършени множество процесуално-следствени действия - разпити на свидетели,  на пострадалото лице, изготвени са автотехническа и съдебно-медицинска експертизи, като след представяне на заключенията им на разследващия орган, през декември 2018 г., са предприети действия за привличане в качеството на обвиняема на М.Б. Спрямо нея е взета мярка за неотклонение „Подписка“.  \r\nПредстои предявяване на материалите на страните по делото и внасяне в съда.", "date": "2019.01.10", "title": "Хасково: Районна прокуратура - Харманли предаде на съд 78-годишна жена за причиняване на катастрофа, при която е пострадал един човек"}
{"url": "http://www.focus-news.net/news/2019/01/10/2610628/burgas-do-3-mesetsa-mozhe-da-zapochne-proektat-za-rekonstruktsiya-na-vodoprovodite-v-selata-bata-i-stratsin-v-obshtina-pomorie.html", "text": "Близо 6 млн. лева е стойността на договора, подписан миналата година с ДФ „Земеделие”, за реконструкция и рехабилитация на водоснабдителните мрежи в поморийските села Бата и Страцин. Това съобщиха от пресцентъра на  Община Поморие . \"Процедурата за избор на изпълнител е стартирана и е възможно до три месеца да започне реалното изпълнение на проекта, ако няма обжалване\", каза кметът Иван Алексиев по време на общественото обсъждане на проектобюджета за 2019 г. в двете населени места. „Предстои да разкопаем улиците ви, което ще доведе и до много неудобства за вас. Знам, че ще имаме още много поводи за срещи тук, но и ще разчитам на една стегната и стройна организация, така че в края на проекта да се поздравим за добре свършената работа”, допълни той. На срещите в селата Бата, Страцин, Белодол и Косовец заедно с кмета Иван Алексиев бяха и заместник-кметовете Янчо Илиев и инж. Кунчо Гайдов, председателят на Общинския съвет Адам Адамов и общински съветници.  \r\nВ село Белодол жителите настояваха през 2019 г. да има засилено полицейско присъствие заради недобросъвестните шофьори, които редовно нарушават правилата за движение.  \r\nЖителите на село Косовец приеха предложението за осигуряване на средства от бюджета на Общината за ремонт на съществуващата зала, за да може да се използва за различни видове мероприятия и празненства. По време на всички срещи зам.-кметът по бюджет и финанси Янчо Илиев представя на присъстващите подробна информация за рамката на бюджета и предвидените капиталови разходи за годината.", "date": "2019.01.10", "title": "Бургас: До 3 месеца може да започне проектът за реконструкция на водопроводите в селата Бата и Страцин в община Поморие"}
{"url": "http://www.focus-news.net/news/2019/01/10/2610629/sport-yasni-sa-potentsialnite-sapernitsi-na-balgariya-na-evrovoley-2019-za-zheni.html", "text": "След 72 квалификационни мача станаха ясни всички 24 страни, които ще участват на Европейското първенство по волейбол за жени през 2019-а година. Шампионатът на Стария континент ще се състои от 23-и август до 8-и септември в 4 държави - Турция, Полша, Унгария и Словакия. 12 от потенциалните съперници на женския ни национален отбор идват от пресявките, а останалите спечелиха правото си да участват благодарение на класирането си от предното издание на турнира през 2017-а година. \r\nЕто и всички участници на Евроволей 2019: \r\nАзербайджан \r\nБеларус \r\nБелгия  \r\nБЪЛГАРИЯ \r\nХърватия \r\nЕстония \r\nФинландия \r\nФранция \r\nГермания \r\nГърция \r\nУнгария - ДОМАКИН \r\nИталия \r\nПолша - ДОМАКИН \r\nПортугалия \r\nРумъния \r\nРусия \r\nСърбия \r\nСловакия -ДОМАКИН \r\nСловения \r\nИспания \r\nШвейцария \r\nХоландия \r\nТурция - ДОМАКИН \r\nУкрайна \r\nЖребият за Евроволей 2019 ще се проведе на 23 януари в Истанбул (Турция).", "date": "2019.01.10", "title": "Спорт: Ясни са потенциалните съперници на България на Евроволей 2019 за жени"}
{"url": "http://www.focus-news.net/news/2019/01/10/2610630/agentsiya-alfa-risarch-kam-momenta-gerb-zapazva-krehko-predimstvo-pred-bsp.html", "text": "Президентът Румен Радев запазва позитивен баланс в личния си рейтинг, но за период от три месеца губи 5 пункта одобрение и за първи път от встъпването му в длъжност положителните оценки за неговата дейност са под границата от 50 на сто (47% одобрение срещу 17% неодобрение). Категоричната подкрепа от широки социални групи, на която се радваше в първите две години от своя мандат, намалява и се съсредоточава предимно сред симпатизантите на БСП и ДПС. Това сочат данните от обобщаващото за 2018г. проучване на  \"Алфа Рисърч\" .  \r\nВ края на една година, маркирана от успешното Европредседателство, но и от вътрешно-коалиционни напрежения и скандали, регистрираме нарастваща критичност към изпълнителната власт: 17% положителни срещу 45% отрицателни оценки. Стабилно зад кабинета застават единствено привържениците на ГЕРБ, докато намалелите симпатизанти на Обединените патриоти имат силно поляризирано отношение към него, в зависимост от това, коя от партиите в малката коалиция подкрепят. \r\nСлед юни 2018 настъпва обрат и в персоналния рейтинг на премиера Бойко Борисов: 30% одобрение срещу 37% неодобрение и 33% неутрални оценки. Въпреки запазващото се по-високо лично доверие в сравнение с това към коалиционния кабинет, тази тенденция вещае напрегнати месеци за правителството, което се нуждае от рестарт на общественото доверие. \r\nОценката за работата на министрите, включително за част от определяните като най-успешни, следва същата повишена обществена критичност. Лидер сред членовете на кабинета остава вицепремиерът Т. Дончев, въпреки че гасенето на няколко правителствени пожара в късната есен, водят до първи от началото на мандата спад в индекса за дейността му (от 20.3 до 16.7). Макар че запазва втората си позиция, намалява одобрението и за спортния министър Кр. Кралев (индекс от 14.5). Съществена ерозия е налице и при двама доскоро рейтингови министри – военният Кр. Каракачанов, бележи спад от почти 9 на сто в резултат от конфликтите между лидерите на Обединените патриоти и скандала около Агенцията за българите в чужбина. Аналогична е тенденцията в оценката за финансовия министър В. Горанов (спад от 7 пункта в индекса) след публичното тиражиране на информацията за ползваното от него жилище. \r\nЗапазва позициите си министър Е. Захариева (индекс 8.9), а одобрението за образователния Кр. Вълчев нараства с 8 пункта (индекс 7.1) и през декември той заема вече четвърто място, непосредствено след външния министър. \r\nКакто показват и предишните проучвания, най-неудовлетворени остават българите от работата на парламента. Положителните оценки за дейността му се свиват до критичните 8 на сто, като дори симпатизантите на партиите от управляващото мнозинство не намират основание да смекчат силното си неудовлетворение. \r\nДефицитът на сигурност и справедливост намира отражение в устойчиво ниските оценки на съд, прокуратура и полиция: главен прокурор 9% одобрение срещу 42% неодобрение, съд - 11% одобрение срещу 50% неодобрение, полиция - 22% одобрение срещу 38% неодобрение. \r\nЛичното доверие към политическите лидери е един от най-големите капитали в политиката, фокусиращ променливата динамика на обществените настроения. В този смисъл, определено може да се каже, че в края на 2018-та капитал губят почти всички политически играчи - и тези от управляващото мнозинство, и тези от опозицията. Б. Борисов остава най-одобрявания лидер на политическа партия, но персоналният му рейтинг е в негативен тренд (спад от 32.8% до 30.1%). Положителните оценки за К. Нинова също намаляват, като за първи път през последните две години падат под 20 на сто (от 22.2% на 19.4%). Логично, предвид ожесточените скандали и взаимни обвинения, най-силна е ерозията на доверието към лидерите на Обединените патриоти: Кр. Каракачанов губи седем пункта (от 23.4% на 16.3%), В. Симеонов шест пункта (от 11.1% на 5.1%), В. Сидеров също остава със силно ограничена подкрепа от 4.9%. Повишението на цените на горивата в края на миналата година и възродената активност на В. Марешки по тази тема, го връща обратно в публичен оборот и му носи одобрение от 13.8%. \r\nПри цялостния отлив на доверие към парламентарно представените партии и техните лидери, все по-важен става въпросът успяват ли водещите политици от извънпарламентарните формации да привлекат подкрепата на разочарованите. Проучванията все още не открояват партия или лидер, с които широки обществени групи да свързват своите очаквания. Същевременно обаче, част от тях получават одобрение, идентично с това за парламентарно представени партии. Доверие в съпредседателя на „Демократична България“ Хр. Иванов заявяват 11.3% от пълнолетните българи. Положителното отношение към другите двама съпредседатели на коалицията е 5.7% за лидера на ДСБ А. Атанасов и 5% за лидера на „Зелените“ Вл. Панев. Други десни лидери като Н. Ненчев на БЗНС (6.1%) и Р.Христов на СДС (5.5%) се ползват със сходни нива на подкрепа. Може да се предполага, че разединени, също както и партиите от „Обединените патриоти“, тези формации имат доста по-ниска подкрепа, отколкото, ако изградят обща платформа и действат единно по решаването на значими проблеми, засягащи широки обществени групи. Вляво, лидерът на АБВ Р. Петков получава одобрението на 8.1% от избирателите. Електорални нагласи за Европейски избори \r\nПредвид предстоящите през май избори за Европейски парламент, \"Алфа Рисърч\" започва проследяването на електоралните нагласи на избирателите именно за този вот. Данните от настоящото проучване не са сравними с предишни данни на агенцията, касаещи  парламентарен вот, поради три основни причини: по-ниската активност на евроизборите;  малкия брой мандати за България – 17,  който формира по-висок праг (5.88%) за спечелване на мандат в сравнение 4%-та бариера в изборите за Народно Събрание; неяснотата кои партии  и в каква конфигурация ще участват в европейските избори. \r\nИмайки предвид тези ограничения, една ранна диагностика на състоянието на политическите сили преди ключовите за завършека на управленския мандат европейски избори, показва следната картина: \r\nВ края на декември готовност да гласуват за представители на България в Европарламента заявяват 48.2% от избирателите, а всеки втори или не възнамерява да участва, или не е решил как точно ще постъпи. По-ниската активност води до силно сближаване на позициите между ГЕРБ (16% от всички избиратели или между 32 и 34% от гласувалите) и БСП (14.9% от всички избиратели или около 30-32% от гласувалите). Така, към момента ГЕРБ запазва крехко предимство пред основния си опонент, но икономическата ситуация в страната, както и мотивацията на неговите разнородни избиратели, сред които има както европоддръжници, така и евроскептици, ще са ключови за крайния му резултат. БСП също не е особена убедителна в мобилизацията на своя вот, но превръщайки изборите в тест за или против правителството, успява да задържи лоялния си електорален кръг от симпатизанти.", "date": "2019.01.10", "title": "Агенция „Алфа Рисърч“: Към момента ГЕРБ запазва крехко предимство пред БСП"}
{"url": "http://www.focus-news.net/news/2019/01/10/2610631/hristian-petrov-tsgm-noviyat-buferen-parking-na-metrostantsiya-stadion-vasil-levski-e-bezplaten-sreshtu-polzvane-na-metroto-i-e-s-kapatsitet-193-mesta.html", "text": "Новият буферен паркинг на метростанция „Стадион Васил Левски“ е безплатен срещу ползване на метрото и е с капацитет 193 места. Това съобщи пред журналисти Христиан Петров, изпълнителен директор на Центъра за градска мобилност (ЦГМ), по повод огледа на дейностите по доизграждането на подземен паркинг на Метростанция „Стадион Васил Левски“, предаде репортер на  Агенция „Фокус” . Буферният паркинг се намира точно пред БНР, при метростанция „Стадион Васил Левски“. „Той е със 193 места, които столичани ще могат да използват от средата на месец август“, посочи директорът на ЦГМ, като обясни, че строително-ремонтните дейности започват от средата на следващия месец. „Това е огромно пространство и става въпрос за над 200 хил. кв. м., като всеки ще може да се възползва от услугата „Паркирай и пътувай“, като остави колата си безплатно на буферния паркинг и след това пътува с метрото“, каза още Петров, като подчерта, че това е първият буферен паркинг, който ще бъде изграден изцяло със средства на Център за градска мобилност. „Както знаете, миналата година всички буферни паркинги бяха вкарани към нашия капитал и за това имаме ангажимента да ги завършим“, допълни още той. \r\nИрина ИВАНОВА", "date": "2019.01.10", "title": "Христиан Петров, ЦГМ: Новият буферен паркинг на метростанция „Стадион Васил Левски“ е безплатен срещу ползване на метрото и е с капацитет 193 места"}
{"url": "http://www.focus-news.net/news/2019/01/10/2610627/stanislav-ivanov-gerb-23-ot-paketa-mobilnost-1-ne-byaha-prieti-ot-komisiyata-po-transport-v-ep-i-tova-obezsmislya-vkarvaneto-mu-v-plenarna-zala.html", "text": "2/3 от пакета „Мобилност 1“ не бяха приети от Комисията по транспорт в ЕП и това обезсмисля вкарването му в пленарна зала. Това каза за  Агенция „Фокус“  народният представител от ПГ на ГЕРБ и заместник-председател на Комисията по транспорт Станислав Иванов. \"Комисията по транспорта в ЕП днес отхвърли 2/3 от пакета „Мобилност 1“. Останаха единствено възможността да се връща камионът в държавата по произход и каботажът“, заяви Иванов. Той обясни, че не са приети предложенията за връщането на работниците и за почивката в кабината.  \r\n„Проблемът с връщането на камиона според нас ще отпадне, защото Съветът на Европа се произнесе, че това е недопустима мярка. Ще имаме триалози, на които ще отпадне приетото днес от Комисия решение. И остава единствено каботажът като проблем за България“, каза още Иванов и обясни, че ще продължи да се търси решение и за това. \r\n„Изключително важно нещо, което искам да подчертая, е, че тъй като 2/3 от пакета е отхвърлен, то той не е в своята цялост, и ние ще се борим той изобщо да не влиза в зала. Така че това е добра крачка напред, въпреки че още не можем да кажем, че е победа. Ще продължим да отстояваме своите позиции. Най-важното е, че 2/3 не се прие от пакета „Мобилност 1“, което обезсмисля вкарването и гласуването му в зала“, заяви Иванов. \r\nЦветилена СИМЕОНОВА", "date": "2019.01.10", "title": "Станислав Иванов, ГЕРБ: 2/3 от пакета „Мобилност 1“ не бяха приети от Комисията по транспорт в ЕП и това обезсмисля вкарването му в пленарна зала"}
{"url": "http://www.focus-news.net/news/2019/01/10/2610624/es-nyama-da-ima-dialog-mezhdu-belgrad-i-prishtina-v-blizkoto-badeshte-mitata-tryabva-da-badat-otmeneni.html", "text": "Говорителят на върховния представител на Европейския съюз по външните работи и сигурността Мая Кочиянчич заяви в четвъртък, че диалогът под егидата на Брюксел между президентите на Косово и Сърбия Хашим Тачи и Александър Вучич няма да продължи скоро, предава  държавната „Радио и телевизия Косово“ (RTK) . \r\n„Темпото, дневният ред и форматът на диалога се определят от двете страни. Засега няма планирана среща за близкото бъдеще. Европейският съюз очаква от Белград и Прищина да водят диалога бързо, предвид директната връзка между нормализацията на отношенията и европейските им аспирации... Що се отнася до митата, нашата позиция е ясна: Решението на косовското правителство да наложи вносни мита от 100% върху стоките от Сърбия и Босна и Херцеговина е нарушение на споразумението ЦЕФТА (Централноевропейско споразумение за свободна търговия) и споразумението за стабилизация и асоциация между Косово и ЕС. Върховният представител Федерика Могерини повтори важността да се отменят митата на срещата на 8 януари“, заяви Кочиянчич. \r\nПревод и редакция:", "date": "2019.01.10", "title": "ЕС: Няма да има диалог между Белград и Прищина в близкото бъдеще, митата трябва да бъдат отменени"}
{"url": "http://www.focus-news.net/news/2019/01/10/2610634/elka-dimova-zam-kmet-na-dobrich-predizvikatelstvata-pred-proektobyudzheta-ni-za-2019-g-sa-svarzani-predimno-s-detskite-gradini-i-zaplatite-na-sluzhitelite-v-obshtinata.html", "text": "Няколко са предизвикателствата пред проектобюджета на Общината за 2019 година. Това каза в предаването „Добрич - Блян вихрен, понесен над степ ековита...“ на  Радио „Фокус“  Елка Димова, зам.-кмет с ресор „Финанси и общинска собственост“. „На първо място решихме, че е крайно време на четвъртата година от мандата да помислим и за служителите в Общината – администрация и общински предприятия. Затова смятаме тази година да предложим малко по-приемливи възнаграждения за тези специалисти и експерти, които работят неуморно за гражданите на Добрич. Предвиждаме през 2019 година да получат ръст във възнагражденията.  \r\nНа второ място сериозно предизвикателство пред нас ще бъдат детските градини, които започват да прилагат системата на делегиран бюджет. Това не е предизвикателство от финансова гледна точка, а по-скоро за нас като администрация. Надявам се гражданите да не усетят и да не разберат предизвикателствата, пред които се изправяме. Това ще означава, че сме справили и всичко е минало гладко“, каза Елка Димова. Тя добави, че по отношение на общинските предприятия и дейностите там за първи път през тази година уличното осветление на града ще се поддържа от общинско предприятие и няма да бъде възложено на външен изпълнител. По думите ѝ и в този случай, ако гражданите не усетят промяната, ще означава, че Общината се е справила добре. „Очакванията са разходите за поддръжка да намалеят. Общинското предприятие (ОП) „Устойчиви дейности и проекти“ е отговорно за поддръжката на всички фонтани в Добрич. През 2019 година е предвидено да му бъдат предоставени повече средства по това основание. Дейностите ще обхванат всички фонтани – в парка, по централна градска част и пред сградата на Общината. Това са едни съоръжения, които изискват сериозна поддръжка, които може би са били неглижирани известно време. Ето защо предвиждаме малко повече средства в тази посока“, каза Елка Димова.  \r\nВ Центъра за защита на природата и животните, който от тази година управлява и общинския приют за безстопанствени животни, са предвидени малко повече средства за ремонт на този приют. Така ще се подобрят условията за живот на питомците там. ОП „Паркинги и пазари“, което от 2019 година функционира в този формат, ще разполага освен със средства за репатратора и поддръжка на паркингите и с повече средства за пазарните терени и съоръжения. При ОП „Обреден дом“, където всяка година се закупуват нови парцели за разширяване на гробищния парк, ще бъде заделена сериозна сума за благоустрояване на парка и алеите. „Мисля, че добре се получиха нещата през 2018 г. В същата посока ще работим и през 2019 г. - всички нови парцели да получат и нови алеи“, отбеляза Елка Димова. Тя допълни, че е предвиден ремонт и освежаване и на залата за радостни обреди. Зам.-кметът посочи, че предвид доброто изпълнение на плана за местни данъци и такси през 2018 година се очаква леко повишение на рамката на бюджета за тази година. Ще бъдат предвидени повече средства в раздел собствени приходи, което ще осигури и повече финанси, с които Общината да разполага.  \r\nЖулиета НИКОЛОВА", "date": "2019.01.10", "title": "Елка Димова, зам.-кмет на Добрич: Предизвикателствата пред проектобюджета ни за 2019 г. са свързани предимно с детските градини и заплатите на служителите в Общината"}
{"url": "http://www.focus-news.net/news/2019/01/10/2610636/plovdiv-dvama-dushi-sa-v-bolnitsa-sled-chelen-sblasak-mezhdu-mikrobus-i-lek-avtomobil-na-patya-plovdiv-stara-zagora-pri-razklon-za-paten-vazel-skutare.html", "text": "Двама души са пострадали при челен сблъсък на главен път Пловдив – Стара Загора. Това съобщи за  Радио „Фокус“ - Пловдив  говорителят на ОДМВР - Пловдив. Сигналът за произшествието при разклон за пътен възел „Скутаре“ е получен около 13.10 ч. По първоначални данни микробус е навлязъл в лентата за насрещно движение и е ударил челно лек автомобил. В болница са 72-годишният шофьор на колата и 67-годишна пътничка. \r\nДо приключване на огледа движението в участъка на катастрофата е затруднено, регулира се от пътни полицаи.", "date": "2019.01.10", "title": "Пловдив: Двама души са в болница след челен сблъсък между микробус и лек автомобил на пътя Пловдив – Стара Загора, при разклон за пътен възел „Скутаре“"}
{"url": "http://www.focus-news.net/news/2019/01/10/2610617/zoran-zaev-ako-nyama-kvalifitsirano-mnozinstvo-shte-posledva-kongres-na-sdsm-i-shte-si-ponesem-otgovornostta.html", "text": "Премиерът на Македония Зоран Заев заяви, че ако не бъдат приети конституционните промени в парламента, ще се проведе конгрес на СДСМ (Социалдемократическия съюз на Македония), на който партията ще си понесе отговорността, пише  македонският „Фокус“ . \r\n„Дните са преброени, днес (четвъртък) трябва да се гласува първата поправка, отговорността ще си я понесем всички. Ако няма мнозинство, ще последва Централен съвет на СДСМ и понасяне на отговорност. Ние залагаме всичко на тази карта. Вярвам до небето в този процес, който е от огромна важност за всички граждани. Но накрая отговорността е на депутатите“, заяви Заев преди втория ден на парламентарното заседание за окончателно приемане на конституционните промени, произтичащи от договора за името между Атина и Скопие. \r\nПревод и редакция:", "date": "2019.01.10", "title": "Зоран Заев: Ако няма квалифицирано мнозинство ще последва конгрес на СДСМ и ще си понесем отговорността"}
{"url": "http://www.focus-news.net/news/2019/01/10/2610633/reuters-viktor-orban-iska-antiimigratsionno-mnozinstvo-v-evropeyskite-institutsii.html", "text": "Унгарският премиер Виктор Орбан заяви в четвъртък, че иска да види мнозинство на антиимиграционните партии в Европейския парламент по-късно тази година, което, както увери той, ще доведе до подобни промени и в европейските институции, предава  Reuters . \r\nЦелта на Будапеща е първо да осигури антиимиграционно мнозинство в ЕП, след това в Европейската комисия, а по-късно, когато националните избори променят политическия пейзаж на континента, и на Европейския съвет, където националните лидери взимат най-важните решения за Съюза, заяви Орбан на пресконференция в унгарската столица. \r\nПревод и редакция:", "date": "2019.01.10", "title": "Reuters: Виктор Орбан иска антиимиграционно мнозинство в европейските институции"}
{"url": "http://www.focus-news.net/news/2019/01/10/2610638/hristian-petrov-tsgm-startirahme-i-programata-za-izgrazhdane-na-trotoari-za-koito-sa-otdeleni-blizo-2-mln-lv.html", "text": "Стартирахме и програмата за изграждане на тротоари, за които са отделени близо 2 млн. лв. Това съобщи пред журналисти Христиан Петров, изпълнителен директор на Центъра за градска мобилност, по повод огледа на дейностите по доизграждането на подземен паркинг на метростанция „Стадион Васил Левски“, предаде репортер на  Агенция „Фокус” . „Имаме вече изграден първият ни тротоар, като целта ни е да изградим общо 100 с тази сума. А изграждането на буферния паркинг на метростанция „Стадион Васил Левски“ е на стойност 2 млн. и 80 хил. лв.“, каза директорът на ЦГМ и обясни, че в цената са включени 100 хил. кв. м. и изграждане на асансьор, вентилационни шахти, полагане на бетон и всичко, което е необходимо за завършването му. \r\n„Тази година сме предвидили да стартираме процедура за завършване на буферния паркинг на „Централна гара“. Там става въпрос за още допълнително с 73 паркоместа, има подземен паркинг и в кв. \"Надежда\". Всеки ще може да се възползва от услугата „Паркирай и пътувай“, като остави колата си безплатно на буферния паркинг и след това пътува с метрото, ако не използва градския транспорт, ще може да се възползва, като заплати 1 лв. за 1 ч. престой. В момента може да направим тази услуга само за метрото, защото това е единствената сигурна 100%  проверка, чрез използването на картите за градски транспорт и тяхното отчитане в турникета“, каза Петров, като подчерта, че целта е хората да използват повече градския транспорт и да оставят личните си автомобили. „Към момента средната запълняемост на буферните паркинги, които ние стопанисваме - на метростанция „Джеймс Баучер“, „Цариградско шосе“ и „Бели Дунав“, е между 70 и 80%“, посочи още той. \r\nИрина ИВАНОВА", "date": "2019.01.10", "title": "Христиан Петров, ЦГМ: Стартирахме и програмата за изграждане на тротоари, за които са отделени близо 2 млн. лв."}
{"url": "http://www.focus-news.net/news/2019/01/10/2610619/kmetat-na-obshtina-maritsa-dimitar-ivanov-romite-v-obshtinata-sa-okolo-10000-dushi-ot-tyah-okolo-70-sa-rabotosposobni-i-rabotyat-v-predpriyatiyata-v-industrialniya-tsentar.html", "text": "Ромите в община Марица са около 10000 души, от тях около 70% са работоспособни и работят в предприятията в индустриалните зони. Това съобщи в интервю за  Радио „Фокус” - Пловдив  кметът на Община Марица Димитър Иванов. „Между тях има и хора с висше образование – педагози и други. В общинската администрация също са назначени двама специалисти от тях“, посочи още кметът Димитър Иванов. По мнението на общинския кмет, като цяло местното население съжителства добре с ромския етнос, много от тях помагат на земеделските производители. „Това, което се случи във Войводиново е недопустимо и аз се надявам двамата извършители на нападението да бъдат наказани”, каза още Иванов. По думите му това е първият сериозен инцидент, свързан с ромите в общината, от няколко години насам. \r\n19 са всичките населени места в община Марица, а домакинства в нея са над 25000. „Когато сме получили жалба за незаконно строителство или е сигнализирано в общината екипът ни, който се занимава с незаконно строителство и който се състои от 2-ма служители, реагира веднага. В момента те са във Войводиново”, заяви Димитър Иванов. \r\nЦветана ТОНЧЕВА", "date": "2019.01.10", "title": "Кметът на Община Марица Димитър Иванов: Ромите в общината са около 10000 души, от тях около 70% са работоспособни и работят в предприятията в индустриалния център"}
{"url": "http://www.focus-news.net/news/2019/01/10/2610639/yordan-yordanov-kmet-na-dobrich-obshtinata-dava-vazmozhnost-na-dvama-mladezhi-da-uchastvat-v-mezhdunarodna-obrazovatelna-programa-v-kosmicheskiya-lager-v-turtsiya.html", "text": "Партньорство между Общината и Центъра за творческо обучение дава възможност на двама младежи да участват това лято в международна образователна програма в Космическия лагер (Space Camp Turkey) в Турция. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. По думите му преди няколко месеца Центърът чрез писмо е отправил покана за сътрудничество до Общината. Той добави, че такова предложение е имало и до други три общини в страната. Йорданов уточни, че за стипендиите могат да кандидатстват ученици на възраст между 9 и 15 години от община град Добрич, които добре владеят английски език, тъй като обучението ще се осъществява само на този език. Той каза още, че желаещите трябва да подготвят авторско есе или видео есе по една от три обявени теми. По думите му на сайта на Общината е публикувана подробна информация за условията за участие в конкурса, темите за есе и координатите за връзка с организаторите. Крайният срок за участие в конкурса е 7 февруари 2019 година.  \r\nЦентърът за творческо обучение е изпратил благодарствен адрес до кмета на Добрич Йордан Йорданов за партньорството и предоставянето на стипендия на ученици за участие в космическия лагер през лятото на 2019 г. Двама изявили се младежи ще получат стипендия за участие в лагера. Космическият лагер (Space Camp Turkey) в Турция е един от трите в света, създадени по модел на NASA. Лагерът в турския град Измир е единственият за Европа, Азия и Близкия Изток.  \r\nОбщина град Добрич подкрепя инициативата и ще осигури една стипендия в размер на 1250 щатски долара с организиране на вътрешен конкурс. Отделно Центърът ще предостави още една стипендия за добруджанския град. Всички дейности по организиране на конкурса в Добрич се осъществяват от Общинския младежки център „Захари Стоянов“. „Идеята е чрез тези конкурси и създадената възможност за участие в лагера младите хора от цял свят да преследват кариера в областта на науката и технологиите. Там се организират различни интерактивни симулации, свързани с космоса, развиват се умения за работа в екип, възпитават се лидерски качества и се подобряват умения за екипност в динамична и забавна среда. Това е акцентът в работата в нашата образователна система\", подчерта кметът. \r\nЖулиета НИКОЛОВА", "date": "2019.01.10", "title": "Йордан Йорданов, кмет на Добрич: Общината дава възможност на двама младежи да участват в международна образователна програма в Космическия лагер в Турция"}
{"url": "http://www.focus-news.net/news/2019/01/10/2610640/varhovniyat-kasatsionen-sad-potvardi-prisadata-ot-13-godini-i-4-mesetsa-zatvor-za-mazh-ubil-priyatelkata-si-v-plovdiv.html", "text": "Върховният касационен съд остави в сила решение на Пловдивския апелативен съд, с което е потвърдена присъда от 13 години и 4 месеца лишаване от свобода спрямо мъж с инициали Т. Т. Това съобщиха от пресцентъра на  Съдебната палата в Пловдив . Той е признат за виновен в убийството на приятелката му М.Т., което е извършено по особено мъчителен за пострадалата начин и с особена жестокост.  \r\nНа 30 януари 2017 г. в жилището си в Пловдив след употреба на алкохол Таньо Т. съблякъл М.Т. гола и я пребил до смърт в банята. След това продължил да пие. Час и половина по-късно звъннал на телефон 112 и съобщил за случилото се. Пристигналите лекари от „Спешна помощ“ само констатирали смъртта на жената. \r\nСпоред апелативните магистрати правилно в присъдата е определено наказание от 20 години лишаване от свобода, което съдът е намалил с една трета на 13 години и 4 месеца затвор, заради признанието на подсъдимия и проведеното съкратено съдебно следствие. Отчетено е и обстоятелството, че до сега Таньо Т. е съден седем пъти. \r\nНа майката и сина на пострадалата са присъдени по 100 000 лева, представляващи обезщетение за претърпените болки и страдания. \r\nПрисъдата е влязла в сила.", "date": "2019.01.10", "title": "Върховният касационен съд потвърди присъдата от 13 години и 4 месеца затвор за мъж, убил приятелката си в Пловдив"}
{"url": "http://www.focus-news.net/news/2019/01/10/2610632/mayk-pompeo-amerikanskata-armiya-shte-se-iztegli-ot-siriya.html", "text": "Държавният секретар на САЩ увери в четвъртък, че независимо от критиките, обявеното от президента на страната Доналд Тръмп цялостно изтегляне на американските войски от Сирия ще се случи, предава  AFP . \r\n„Решението на президента Тръмп за изтегляне на войниците е окончателно. Ще го направим“, заяви Помпео на съвместна пресконференция с египетския си колега Самех Шукри в Кайро. \r\nПревод и редакция:", "date": "2019.01.10", "title": "Майк Помпео: Американската армия ще се изтегли от Сирия"}
{"url": "http://www.focus-news.net/news/2019/01/10/2610637/tass-viktor-orban-obyavi-che-shte-se-bori-s-emanyuel-makron-po-migratsionnite-vaprosi.html", "text": "Министър-председателят на Унгария Виктор Орбан има намерение да води борба с президента на Франция Еманюел Макрон по въпросите на миграционната политика, заяви самият той в четвъртък на пресконференция в Будапеща, предава  ТАСС . \r\n„Не бива да отричаме, че Еманюел Макрон е важна фигура, нещо повече, той е лидер на проимиграционните сили. Нищо лично, това е въпрос за будещето на нашите държави. Ако това, което той иска да осъществи в контекста на миграцията, бъде извършено в Европа, това ще бъде лошо за Унгария и затова аз съм длъжен да се боря с него“, заяви Орбан. \r\nПо-рано унгарският премиер изрази надежда, че на европейските избори през май т.г. ще победят партиите, които провеждат антиимиграционна политика. \r\nУнгария, заедно със САЩ, отказа да се присъедини към двата пакта на ООН за миграцията и бежанците. Първо Будапеща се обяви срещу Глобалния договор за сигурна, редовна и регулирана миграция, към който отказаха да се присъединят също Австрия и редица европейски страни. След това Унгария и САЩ гласуваха против резолюцията в подкрепа на Глобалния договор за бежанците. \r\nПревод и редакция:", "date": "2019.01.10", "title": "ТАСС: Виктор Орбан обяви, че ще се бори с Еманюел Макрон по миграционните въпроси"}
{"url": "http://www.focus-news.net/news/2019/01/10/2610642/", "text": "Предстои ремонт на моста над река Струма, свързващ центъра на града с квартал „Ораново“. Това каза за  Радио „Фокус“ – Пирин  кметът на Община Симитли Апостол Апостолов. По думите му това е един от най-важните проблеми за Симитли, но най-сетне през 2019 година ще бъде разрешен. „Става дума за това, че успяхме да направим, така че моста над река Струма, който свързва двата квартала да бъде включен в ЛОТ-а на автомагистрала „Струма“, който ще преминава през нашата община. Така до края на годината Община Симитли и по-скоро града ще има един нов, модерен мост, който ще бъде двулентов“, каза още Апостолов. Той добави, че ще бъдат изградени пасарелки, както и модерно осветление. „Това всъщност е един от най-големите проблеми за общинския център, така че тази година ще съумеем да се преборим и с този голям проблем“, подчерта Апостолов. \r\nЛивия НИНОВА", "date": "2019.01.10", "title": "Апостол Апостолов, кмет на Симитли:  Предстои ремонт на моста над река Струма, свързващ центъра на града с квартал „Ораново“"}
{"url": "http://www.focus-news.net/news/2019/01/10/2610645/d-r-dimitar-germanov-kmet-na-primorsko-golyama-chast-ot-infrastrukturnite-proekti-v-obshtinata-sa-nasocheni-kam-ekologiyata-i-opazvaneto-na-okolnata-sreda.html", "text": "Голяма част от инфраструктурните проекти в Община Приморско са насочени към екологията и опазването на околната среда. Това каза за предаването „Екологичен резонанс“ на  Радио „Фокус“  кметът на Приморско д-р Димитър Германов. Програмата за управлението на отпадъците е труден процес, който изисква преустройство на цялата система, обясни той, като уточни, че се работи в посока до 2 години да се минимизира генерирането на отпадъци. След 7-годишна съвместна работа със специалисти и Министерството на околната среда и водите е финализирана първата част от интегрирания инвестиционен проект във водния сектор на агломерация Приморско-Китен, каза още д-р Германов. На 8-ми беше направена първата копка на проекта. Оттук нататък ни чака работа, свързана със строителните дейности. Какво представлява този проект – разширение и реконструкция на съществуваща пречиствателна станция, която бе въведена в експлоатация през 1980 година. Реално от този момент Община Приморско е имала действащи пречиствателни съоръжения, но предвид нарастването на броя на консуматорите, се наложи препроектиране и съответно кандидатстване по тази програма, и подмяната на колектора, който е отвеждащ за отпадните води. Така че това нещо е с перспектива да може да обслужва черноморския курорт, конкретно Приморско и Китен, коментира д-р Димитър Германов. Той каза още, че Приморско е общината с най-голям процент на защитени територии в Бургаска област – около 48%. Ръководството на Общината се грижи да запази екологията такава, че да може всички жители и туристи да се наслаждават на даровете на природата, допълни кметът на Приморско.  \r\nЙоланда ПЕЛОВА", "date": "2019.01.10", "title": "Д-р Димитър Германов, кмет на Приморско: Голяма част от инфраструктурните проекти в Общината са насочени към екологията и опазването на околната среда"}
{"url": "http://www.focus-news.net/news/2019/01/10/2610641/veliko-tarnovo-60-talona-za-kastratsiya-na-bezdomni-zhenski-kotki-predostavya-fondatsiya-priyateli-na-zhivotnite.html", "text": "60 талона за кастрация на бездомни женски котки предоставя фондация „Приятели на животните – Велико Търново“. Това съобщи пред журналисти Радостина Герганова от организацията, предаде репортер на  Радио „Фокус“ – Велико Търново . Талоните са осигурени благодарение на средствата, събрани от Коледния базар. Община Велико Търново предостави безвъзмездно на фондация „Приятели на животните – Велико Търново“ една от къщичките от Коледния базар. Там през месец декември доброволци продаваха благотворително календари, коледни украшения и картички.  \r\nРадостина Герганова посочи, че общо събраната сума е в размер на 6692 лева, което е с близо 1000 лева повече в сравнение със средствата през 2017 година. С 4000 лева ще бъдат кастрирани бездомни женски котки. Талоните ще се предоставят при заявка на хора, грижещи се за такива в своя квартал. За целта те трябва да се свържат с организацията чрез страницата им в социалните мрежи, да запазят част в клиника и да заведат животното. Радостина Герганова съобщи, че 2000 лева от събраните средства на Коледния базар ще бъдат предоставени на приюта за бездомни животни в село Шемшево. С тях ще се закупят ваксини, обезпаразитяващи препарати и медикаменти. Предвижда се и обособяване на място за свободна разходка на кучетата. Останалите 570 лева ще бъдат предоставени на приюта за бездомни животни в Разград, които  са дарили магнити и  календари за благотворителна продажба на Коледния базар. Средствата ще се разходват за поставяне на ваксини на малките кучета там. \r\nНадежда КРЪСТЕВА", "date": "2019.01.10", "title": "Велико Търново: 60 талона за кастрация на бездомни женски котки предоставя фондация „Приятели на животните“"}
{"url": "http://www.focus-news.net/news/2019/01/10/2610644/gabrovo-mnogo-pod-epidemichnite-stoynosti-e-zabolevaemostta-ot-ostri-respiratorni-zabolyavaniya-v-oblastta.html", "text": "Много под епидемичните стойности е заболеваемостта от остри респираторни заболявания в Габровска област в началото на годината. Това съобщиха за  Радио „Фокус“ – Велико Търново  от Регионалната здравна инспекция (РЗИ) в Габрово и уточниха, че за периода 31 декември – 6 януари броят на пациентите с подобни оплаквания е бил 77.24 на 10 000 души. За да бъде обявена грипна епидемия в областта, трябва да има регистрирани 373-ма болни на 10 000 души. \r\nЗа първата седмица на годината здравните специалисти отчитат и два случая на ентероколити – в Габрово и Севлиево, два случая на варицела, отново в същите общини, и един заболял от вирусен хепатит А. От РЗИ уверяват, че епидемиологичната обстановка в областта е спокойна. \r\nЛуиза ТРАНЧЕВА", "date": "2019.01.10", "title": "Габрово: Много под епидемичните стойности е заболеваемостта от остри респираторни заболявания в областта"}
{"url": "http://www.focus-news.net/news/2019/01/10/2610646/hristian-petrov-tsgm-400-elektromobila-sa-se-vazpolzvali-ot-stikerite-za-bezplatno-parkirane-na-sinya-i-zelena-zona.html", "text": "400 електромобила са се възползвали от стикерите за безплатно паркиране на синя и зелена зона. Това съобщи пред журналисти Христиан Петров, изпълнителен директор на Центъра за градска мобилност, по повод огледа на дейностите по доизграждането на подземен паркинг на Метростанция „Стадион Васил Левски“, предаде репортер на  Агенция „Фокус” . „Към момента имаме пълна готовност за издаване на стикери за безплатно паркиране на електромобили в синя и зелена зона. По последни данни над 400 автомобила са заявили за такъв стикер в Център за градска мобилност и им е издаден“, каза директорът на ЦГМ, като подчерта, че в момента стартира процедура на Столична община за поставяне на зелени станции в буферните паркинги. ЦГМ предвижда да ги откупи, за да осигури зареждане на електромобилите. „На буферния паркинг на метростанция „Стадион Васил Левски“ също ще има такива точки за зареждане на електромобилите, каквито вече има в някои от моловете. Те ще са между 8 и 12 на брой“, допълни още той.", "date": "2019.01.10", "title": "Христиан Петров, ЦГМ: 400 електромобила са се възползвали от стикерите за безплатно паркиране на синя и зелена зона"}
{"url": "http://www.focus-news.net/news/2019/01/10/2610643/kathimerini-manfred-veber-izrazi-podkrepata-si-za-prespanskiya-dogovor.html", "text": "Манфред Вебер, шпитценкандидатът на Европейската народна партия (ЕНП), подкрепи споразумението за разрешаване на десетилетния спор за името между Гърция и Македония, след като бе подложен на натиск да изясни позицията си, пише  електронното издание на вестник Kathimerini . \r\n„Всички знаят, че спорът за името трябваше да бъде разрешен, за да се даде на Македония позитивно икономическо и европейско бъдеще“, цитира думите на Вебер порталът Euractiv. \r\nПомолен да коментира негативната позиция на „Нова Демокрация“, която е част от ЕНП, за сделката, той заяви, че зависи от гръцкото правителство да приложи споразумението, като за това то няма нужда от подкрепата на основната опозиционна партия. \r\n„Формално, опозицията не е нужна, за да се стигне до компромис. Ролята на опозицията е да покаже алтернативни варианти и лидерът на „Нова Демокрация“ Кириакос Мицотакис не се противопоставя на намирането на компромис“, е казал Вебер. \r\nПревод и редакция:", "date": "2019.01.10", "title": "Kathimerini: Манфред Вебер изрази подкрепата си за Преспанския договор"}
{"url": "http://www.focus-news.net/news/2019/01/10/2610649/b92-sarbiya-kitayska-kompaniya-kupuva-srabski-zavod-za-avtobusi.html", "text": "Сръбският производител на автобуси „Икарбус“ ще бъде приватизиран в средата на 2019 година и новият мажоритарен собственик ще бъде китайската комапния Yinlong, предава  белградското радио „Б92“ . \r\nКомпанията планира да разшири производството в сферата на електромобилите, съобщи ТАНЮГ, който се позовава на думите на изпълнителния директор на „Икарбус“ Александър Вичентич. \r\nПриватизационният процес вече е в ход и Вичентич очаква 51% от базираната в Земун фабрика да бъде продадена на китайския партньор до средата на юни. \r\nПравителството ще запази дял от 26%, като останалата част ще остане в по-малки акционери, обясни още изпълнителният директор на „Икарбус“. \r\n„Yinlong има сериозни планове за „Икарбус“. Тя ще запази досегашното производство и ще го разшири с електромобили, които планира да предлага първо на пазарите на страните от Югоизточна Европа, а след това и на тези на останалата част от Европа“, поясни Вичентич. \r\n„Икарбус“ е създадена през 1925 година, като първият прозиводител на самолети на Балканите, докато през 1954 година не започва да произвежда автобуси – до днес са произведени 20 хиляди единици, голяма част от които са продадени в чужбина. \r\nПревод и редакция:", "date": "2019.01.10", "title": "„Б92“ (Сърбия): Китайска компания купува сръбски завод за автобуси"}
{"url": "http://www.focus-news.net/news/2019/01/10/2610651/galina-koleva-regionalna-biblioteka-dora-gabe-dobrich-edno-ot-tsennite-ni-pritezhaniya-e-chast-ot-lichnata-biblioteka-na-pisatelya-petar-uvaliev.html", "text": "Едно от ценните притежания на Регионална библиотека „Дора Габе” е част от личната библиотека на Петър Увалиев, един от най-видните български и европейски интелектуалци, критик, писател, публицист, семиотик и почетен доктор на СУ „Климент Охридски”. Това каза в предаването „Добрич - Блян вихрен, понесен над степ ековита...“ на  Радио „Фокус“  Галина Колева, специалист в Регионална библиотека „Дора Габе“. Колекцията съдържа художествена литература – българска и чужда, също и книги от почти всички отрасли на знанието. „Книгите наброяват около 2700 и са на български, руски, английски, немски, френски, италиански, испански, чешки, полски език и други езици. Някои от най-старите издания в сбирката са от края на XIX век. Има книги, издадени през всички десетилетия на XX век. Българската художествена литература е представена от автори от различни периоди. Между тях са: Христо Ботев, Петко Тодоров, Пенчо Славейков, Христо Смирненски, Гео Милев, Йордан Йовков, Димитър Талев, Емилиян Станев, Йордан Радичков, Ивайло Петров, Павел Вежинов, Христо Фотев, Любомир Левчев, Блага Димитрова, Константин Павлов, Николай Кънчев, Ани Илков и много други\", посочи Колева. По думите ѝ сбирката съдържа много заглавия, чужда художествена литература – произведения на руски, на Пушкин, Достоевски, Лесков, Маяковски, Рождественски, също на други езици, като английски, немски, френски, произведения на Шекспир, Молиер, Джефри Чосър, Аполинер, Рилке, Пол Валери, Луис Карол, Албер Камю, Стриндберг, Бертолт Брехт, Натали Сарот, Иво Андрич.  \r\n„Разнообразието на тематиката обхваща голям диапазон от области на науката и културата и говори за необозримо широк кръг от интереси на притежателя на библиотеката. Сбирката съдържа философска литература, голям брой исторически трудове и биографии, значителна група книги от областта на изкуствата - кино, театър, теория и история на изкуството, изобразителни изкуства, музика, балет. Налични са и издания в областите литературознание, езикознание, културология, семиотика, етика, логика, психология, естетика, социология, политика, право и икономика. И докато цялата съвкупност от книги, съставляващи библиотеката на една личност, дава информация за ерудицията, културата и интересите ѝ, то между тях съществува една специална група, която представлява своеобразен документ за отношения между хората – онези, които съдържат дарствени надписи. Те имат специфичното качество да ни покажат един не само творчески, но и емоционален човешки свят“, каза специалистът.  \r\nПо думите ѝ Регионална библиотека „Дора Габе” притежава над 360 заглавия книги с дарствени надписи от личната библиотека на Петър Увалиев. „Голяма част от тях са на български, други са на английски, немски, италиански, испански, португалски езици. Самите текстове, изписани саморъчно от дарителите върху заглавните страници на тези книги, те са ценни не само с автентичността си, но и с това, че понякога разказват истории. По-голямата част от тези текстове са автографи, а останалите са посвещения или просто подписи на дарители. Между тях има надписи, подарени по време на седем десетилетия\", каза още тя. По думите ѝ самите те са на различни езици, като най-голям е броят на надписите на български език. „Някои от ценните книги са надписани и подарени от най-близки на Петър Увалиев хора, като неговата майка Гина Увалиева и сестра му Дора Валие. Голям брой изтъкнати български автори присъстват чрез творбите и автографите си в тази сбирка. Между тях са Блага Димитрова, Николай Хайтов, Любомир Левчев, Цветан Стоянов, Елисавета Багряна, Христо Бояджиев, Емилиян Станев, Георги Данаилов, Вера Мутафчиева, Радой Ралин и много други. Има автографи от театралния критик Любомир Тенев, фолклористката Елена Огнянова, проф. д-р Христо Огнянов, Пашанко Димитров, Марин Големинов, акад. Петър Динеков, Исак Паси, проф. Веселин Димитров. Има и книги с автографи на двама поети от Добрич, тъй като този факт е свързан с гостуване на Увалиев в Добрич през 1995 година\", добави Колева. По думите ѝ това са поетите Генка Петрова и книгата ѝ „Спомен за живот” и Сашо Серафимов и неговата книга „Дарителят на сънища”. „Със сигурност и други добрички творци са подарили произведенията си на Петър Увалиев, макар те да не са попаднали в нашата сбирка. Доказателство за това намираме в неговото БиБиСи - есе „Изборно” от 27 октомври 1996 г., в което той споменава името на добричката поетеса Петранка Божкова“, посочи Галина Колева.  \r\nКнигите, подарени на Петър Увалиев от чужденци – автори или просто дарители, са от няколко области, а личностите, които са ги надписали, твърде често са емблематични с приноса си в съответната област. Надписани са от представители на изобразителното изкуство, философията, художествената литература, киното и кинематографията. Някои от най-изтъкнатите имена са Ролан Барт, Ромен Гари, Джонатан Грифин, Роман Якобсон, Тонино Гуера и много други. Според Колева почти всеки дарствен надпис, най-често автограф, поставен върху книга от чуждестранен автор, среща читателите с ярко изявена личност – изтъкнат европейски творец или учен. Както всяка лична библиотека, освен книги, сбирката съдържа и периодика. Тя също е от онези области на знанието, към които са насочени интересите на притежателя ѝ. По думите ѝ повечето от тях са отделни броеве от различни години, като от по-стари периоди преобладава чуждоезичната периодика на различни езици, а по-голямата част от наличните български периодични издания са от времето след 1990 година. „Eдна такава колекция представлява не просто сбор от библиотечни единици, които могат да бъдат четени. Това е колекция с цялостен облик, която съдържа знаци за почти всички прояви на духа на своя собственик и добавя нови щрихи към неговия портрет. Затова пренасянето на тази колекция от книги на българска земя е културен факт от голямо значение, нейното пътуване към нас я прави още по-ценна както за Библиотеката в Добрич, така и за града ни като цяло“, посочи Галина Колева.  \r\nЖулиета НИКОЛОВА", "date": "2019.01.10", "title": "Галина Колева, Регионална библиотека „Дора Габе“ - Добрич: Едно от ценните ни притежания е част от личната библиотека на писателя Петър Увалиев"}
{"url": "http://www.focus-news.net/news/2019/01/10/2610652/veliko-tarnovo-na-135-bezdomni-zhivotni-sa-pomognali-dobrovoltsite-ot-fondatsiya-priyateli-na-zhivotnite-veliko-tarnovo-prez-2018-godina.html", "text": "На 135 бездомни животни са помогнали доброволците от  фондация „Приятели на животните – Велико Търново“ през 2018 година. Това съобщи пред журналисти Радостина Герганова, която е част от организацията, предаде репортер на  Радио „Фокус“ – Велико Търново . Тя посочи, че случаите са свързани предимно с изхвърлени на улицата котки и кучета, както и на блъснати от автомобили такива. Осиновени са 42 животни и са кастрирани 64 женски котки. „Има ръст в броя на животните, на които сме помогнали, но са съжаление има и ръст в броя на животните, които имат нужда от помощ. Това са най-вече изхвърлени и нежелани поколения на домашните любимци. Повечето бездомни животни се появяват в следствие на нежелано развъждане на кучетата и котките. Намираме ги в кашончета покрай пътя или покрай кофите. Това е едно от нещата, които искаме да се подобри чрез прилагане на закона, налагане на глоби, създаван не общински наредби и зоополиция“, посочи Радостина Герганова. Тя допълни, че само за миналата година е имало три случая , при които са знаели за съответно лице , изхвърлило домашния си любимец или неговото поколение. От организацията са подали сигнали, но санкции и глоби не са били наложени. „Законът предвижда глоби и санкции за безотговорни стопани, които изхвърлят домашни любимци или нежелани поколения на домашни любимци. Разписано е, но някой трябва да следи за спазването му и за налагането на адекватни административни и парични санкции. Вече имаме зоополиция, има съответните административни органи към полицията и общините. Някъде това работи като практики и процедури, но все още на повечето места се сблъскваме с неглижиране на проблема с бездомните животни“, допълни Герганова. \r\nНадежда КРЪСТЕВА", "date": "2019.01.10", "title": "Велико Търново: На 135 бездомни животни са помогнали доброволците от  фондация „Приятели на животните – Велико Търново“ през 2018 година"}
{"url": "http://www.focus-news.net/news/2019/01/10/2610650/api-otpada-ogranichenieto-tovarnite-avtomobili-nad-12-tona-zadalzhitelno-da-se-dvizhat-s-verigi-po-pat-ii-62-dupnitsa-kyustendil.html", "text": "Отпада ограничението товарните автомобили над 12 тона задължително да се движат с вериги по път II-62 Дупница – Кюстендил. Това съобщиха от пресцентъра на  Агенция „Пътна инфраструктура“ .", "date": "2019.01.10", "title": "АПИ: Отпада ограничението товарните автомобили над 12 тона задължително да се движат с вериги по път II-62 Дупница – Кюстендил"}
{"url": "http://www.focus-news.net/news/2019/01/10/2610656/sport-fenove-na-latsio-predizvikaha-bezreditsi-v-rim.html", "text": "Агресивно настроени фенове на Лацио помрачиха празника по случай 119-ата годишнина от основаването на римския клуб. Около 2 500 привърженици на Лацио се включиха в тържеството на Площада на свободата в Рим, като около 300 от тях с маски на лицата предизвикаха масови безредици по улиците. Хулиганите хвърляха камъни и бутилки по полицаите и се наложи служителите на реда да използват сълзотворен газ, за да разпръснат тълпата. \r\nПострадали са осем полицаи, а трима от ултрасите са арестувани. Премиерът на Италия Джузепе Конте коментира, че ако продължават случаите на насилие от страна на футболни фенове, може да се стигне до крайни мерки като затваряне на стадиони.", "date": "2019.01.10", "title": "Спорт: Фенове на Лацио предизвикаха безредици в Рим"}
{"url": "http://www.focus-news.net/news/2019/01/10/2610648/blagoevgrad-ledena-kasha-i-ledohod-sa-se-obrazuvali-po-reka-mesta-v-rayona-na-mestnostta-momina-kula.html", "text": "Ледена каша и ледоход са се образували по река Места, в района на местността Момина Кула, сочи справка на сайта на  Националния институт по метеорология и хидрология  (НИМХ). През последното денонощие нивата на наблюдаваните реки в Западнобеломорският басейн са останали без съществена промяна. Регистрираните колебания на речните нива са от -13 см до +10 см. Водните количества на почти всички реки в басейна са под прага за средни води, с изключение на река Пиринска Бистрица при село Горно Спанчево, където водното количество е около прага за високи води. Повишения на речните нива през деня в резултат на валежи и снеготопене ще има в долните течения на река Струма и притока ѝ река Струмешница, реките Места и Доспат. През следващите три дни, водните нива в басейна ще се понижават или ще останат без съществени изменения. Водните количества на реките във водосбора ще бъдат под праговете за внимание.", "date": "2019.01.10", "title": "Благоевград: Ледена каша и ледоход са се образували по река Места, в района на местността Момина Кула"}
{"url": "http://www.focus-news.net/news/2019/01/10/2610658/plovdiv-na-16-yanuari-v-asenovgrad-shte-se-sastoi-obshtestveno-obsazhdane-na-byudzheta-na-obshtinata-za-2019-godina.html", "text": "На 16 януари в Асеновград ще се състои обществено обсъждане на бюджета на Общината за 2019 година. Това съобщиха за  Радио „Фокус“ – Пловдив  от Общината. Обсъждането ще се проведе от 10.30 часа в зала 601 в сградата на Община Асеновград, заседателната зала на Общинския съвет. Материалите по проекта за бюджета 2019 година ще бъдат изложени на табло в информационния център на Общината и публикувани на сайта на Общината. \r\n„Водени от убеждението, че разработването и приемането на общинския бюджет са част от най-важните решения за бъдещето и те трябва да се вземат с активното участие на гражданите, очакваме мненията, препоръките и предложенията им за включване в Бюджет 2019 на Община Асеновград“, съобщиха още от Общината.", "date": "2019.01.10", "title": "Пловдив: На 16 януари в Асеновград ще се състои обществено обсъждане на бюджета на Общината за 2019 година"}
{"url": "http://www.focus-news.net/news/2019/01/10/2610657/milena-aldzhabari-hudozhestvena-galeriya-dobrich-novata-obrazovatelna-programa-koyato-predstoi-da-realizirame-v-galeriyata-e-nasochena-kam-dve-vazrastovi-grupi.html", "text": "Новата образователна програма, която предстои да реализираме в Художествената галерия (ХГ) в Добрич, е насочена към две възрастови групи – начална училищна възраст и прогимназия. Това каза в предаването  „Добрич - Блян вихрен, понесен над степ ековита...“  на  Радио „Фокус“  Милена Алджабари, ръководител на арт занимания в Художествената галерия в Добрич. От първата възрастова група галерията ще посещават деца от 3-ти и 4-ти клас. Останалите ученици ще бъдат от 5-ти, 6-ти и 7-ми клас. Галерията ще си партнира с три училища от Добрич – СУ „Св. Климент Охридски“, ОУ „Христо Смирненски“ и СУ „Димитър Талев“. „Не за първи път работим с тях. Партньорството ни е от години. Те с нетърпение очакват нашите програми. Ние работим с тях и без конкретни проекти. Но когато темата е оформена в един проект, нещата придобиват по-голяма дълбочина и завършеност. Ние по този начин се опитваме да ги убедим и те самите, планирайки своите посещения в галерията да търсят една последователност. Защото едно занятие не може да даде това, което биха дали няколко последователни нито като натрупване на знания, нито като технически умения, нито като едно трайно преживяване. Идеята на подобни занимания е да създадат едно по-пълноценно и трайно преживяване“, посочи Милена Алджабари.  \r\nПо думите й това би породило емоционални спомени, които в бъдеще биха връщали децата отново в галерията. Дейностите по проекта „Големите майстори и малките художници в Художествена галерия – Добрич“, финансиран от Министерство на културата, ще започнат с виртуален тур. Той ще се осъществява в самите училища. Така първоначално галерийните специалисти ще гостуват на децата, представяйки им изкуството. Идеята е по този начин да се провокира интересът им. Следващата стъпка са гостуванията на учениците в галерията, за да разгледат на място и в реална среда шедьоврите, представени по време на виртуалния тур. По-късно ще бъдат реализирани и няколко творчески занимания – работа с глина, тъкане на стан. Особеност е, че те ще се осъществяват в специално избрана зала на галерията. В нея има творби на класици на българското изобразително изкуство, а техните имена присъстват в учебниците на децата – Владимир Димитров-Майстора, Иван Мърквичка, Найден Петков и др. Избраната зала е наречена „Златото на Добруджа“ по името на една от изложените картини. Картината е показателна за тематиката на произведенията в самата зала, подчерта Милена Алджабари. Занимателните игри ще обогатят децата с нова информация за самите художници и техните творби, заложено е също да се работи със стари или позабравени думи от нашия език. Като истински творци децата ще имат възможност и да рисуват на стативи в залата. Групово ще изтъкат, макар и символично, народна престилка от цветна хартия, съчетавайки мотиви и и фигури. В края на дейностите деца и техните родители ще имат възможност да си направят заедно снимки в рамките на интерактивна инсталация като част от картина. Предвидена е също изложба със сътвореното от децата през годината.  \r\nЖулиета НИКОЛОВА", "date": "2019.01.10", "title": "Милена Алджабари, Художествена галерия-Добрич: Новата образователна програма, която предстои да реализираме в галерията, е насочена към две възрастови групи"}
{"url": "http://www.focus-news.net/news/2019/01/10/2610653/balgarskite-evrodeputati-za-poreden-pat-pokazahme-che-kogato-sme-obedineni-mozhe-da-zashtitim-dostoyno-natsionalniya-interes.html", "text": "Днес в Комисията по транспорт на Европейския парламент два от трите доклада бяха отхвърлени, което беше ясен знак от държавите от Централна и Източна Европа на държавите от т.нар. „Пътен алианс“, че арогантното поведение и налагане на решения не е начинът, по който трябва да функционира Съюзът. Това са посочва в обща позиция на българските представители в Европейския парламент след проведеното гласуване в Комисията по транспорт и туризъм по Пакет „Мобилност“, съобщиха от  пресофиса на евродепутата Петър Курумбашев. \r\n\"Нещо повече, очевидно, че настоящият парламент няма съгласие за приемане на работещи решения. Това гласуване показа, че компромис по предложените текстове от ЕК, както и последните компромисни предложения, предложени от докладчиците, не могат да бъдат приети. Опитът от страна на ЕК и група държави членки да прокарат явно протекционистки мерки постига единствено разделение. Този опит беше на път да постави началото на края на Европейския съюз, но не успя\", се посочва още в позицията.  \r\n\"Ние, като представители на ЕП, за пореден път показахме, че когато сме обединени, може да защитим достойно българския национален интерес. Ние не допуснахме Комисията по транспорт да приеме цялостно решение по Пакета „Мобилност“. За нас е недопустимо, при положение че са отхвърлени две от трите предложения, този въпрос да се поставя на разглеждане в пленарна зала. Очакваме всички институции в България да продължат своите усилия в подкрепа в тази битка за отстояване на нашите национални интереси\", допълват  българските членове на ЕП. \r\n\"Благодарим на българските, полските, румънските и латвийски превозвачи и транспортни работници, народни представители, министрите на транспорта на България, Полша и Литва, които създадоха неповторима атмосфера пред Европейския парламент и накараха да се почувстваме на родна земя. Така защитиха достойнството си на равноправни членове на ЕС, правото си на труд, конкуренция и свободен пазар. Днес показахме, че „Съединението прави силата“, се допълва в позицията.", "date": "2019.01.10", "title": "Българските евродепутати: За пореден път показахме, че когато сме обединени, може да защитим достойно националния интерес"}
{"url": "http://www.focus-news.net/news/2019/01/10/2610655/ombudsmanat-maya-manolova-ot-shumen-tsenata-na-vodata-raste-no-ne-i-kachestvoto-na-vik-uslugata.html", "text": "Цената на водата расте, но не и качеството на ВиК услугата. Това каза днес омбудсманът Мая Манолова в хотел „Шумен\", където заедно с местния обществен посредник  Иван Капралов организира обществена дискусия на тема: „Право на заплащане на качествена ВиК услуга\", съобщиха от пресофиса на  омбудсмана . „Ситуацията в Шумен е най-драстична, предвид най-високата цена на водата в България и смея да кажа с най-лошото качество“, аргументира решението си Манолова за провеждане на форума в гр. Шумен. По думите й в края на миналата година Комисията за енергийно и водно регулиране /КЕВР/ е представила анализ за състоянието на ВиК сектора в страната, според който показателите на Шумен са били „отчайващи“, водата е била с много лошо качество и 80% течове.  \r\n„Недоволството на гражданите от т.нар. реформа във ВиК сектора нараства. Реално се повишават единствено и само цените. Нищо не се променя към по-добро – нито качеството на водата, нито качеството на услугата, нито намаляват течовете, нито стават по-ефективни инвестициите. Реформата такава, каквато в момента се провежда, се отнася и се изчерпва единствено и само с повишаването на цените. Това, от своя страна, води до нарушаване на достъпа и до накърняване на едно основно човешко право – правото на вода, което е тясно свързано и с правото на живот. Аз като омбудсман не мога да остана безразлична към този процес“, категорична бе Манолова. \r\nТя информира, че през миналата година институцията на омбудсмана е била „буквално залята” от жалби срещу ВиК услугите – 751, което пък ги поставя на първо място сред жалбите на потребители. „Подготвила съм конституционна жалба по отношение на Закона за регулиране на ВиК услугите, с която ще атакувам формирането на цените във ВиК сектора и по-конкретно т.нар. „единна цена“, която натоварва много най-бедните български граждани, които живеят в малките населени места, където най-често водоснабдяването е гравитачно“, допълни омбудсманът. Манолова бе категорична, че така бедните хора реално спонсорират малко по-заможните, а пък всички български граждани спонсорират ВиК дружествата, което е нечестно и трябва да бъде прекратено.  Тя информира още, че е подготвила предложения до всички отговорни по проблема институции, но беше безкомпромисна, че първо трябва да се започне със законодателни промени.  \r\n„Абсолютно е належащо повишаването на цената на водата да се обвърже с реални резултати, с подобряване на качеството на услугата на водата, с намаляване на течовете, с повече ефективност на инвестициите. Настоявам за отмяна на т.нар. „единна цена“ в рамките на територията на една ВиК асоциация, защото това е абсолютно несправедливо по отношение на българските граждани“, посочи общественият защитник.  \r\nМанолова подчерта, че ще настоява и за преразглеждане на бизнес плановете на ВиК асоциациите, защото в резултат на тях в 5-годишния период занапред единствено се повишава цената на водата, което е свързано с повишаването на инфлацията. „Това означава, че през следващите години единственото, което ще се следи, е инфлацията, нищо друго“, каза омбудсманът.  \r\nМанолова бе категорична, че ще настоява още за ясни критерии за социална поносимост, които да бъдат записани в закона, тъй като в момента КЕВР „произволно прилага различни статистически показатели“. Тя ще поиска и въвеждане на лицензиране на ВиК дружествата, което би довело до осъществяването на по-сериозен контрол върху дейността им. „Според експерти ефективността от служителите във ВиК дружествата не е особено висока“, обоснова се омбудсманът.  \r\nНа място пред представителите на ВиК асоциацията в Шумен Мая Манолова настоя да бъде определена цена по-ниска от пределната, която КЕВР бе определила в края на миналата година. „Това е абсолютно в правомощията на ВиК асоциацията и зависи от гласуването на областния управител, на кметовете, така че те би следвало да поемат ясни ангажименти в тази посока“, заключи омбудсманът.  \r\nВ дискусията участваха всички отговорни институции, граждани и неправителствени организации – областният управител на Шумен проф. Стефан Желев, кметът на Общината Любомир Христов, общински съветници от Шумен и Гулянци, народни представители от района, представители на Министерството на регионалното развитие и благоустройството, Министерството на околната среда и водите, Комисията за енергийно и водно регулиране, Българската асоциация по водите, Съюза на ВиК операторите, членове на Асоциацията по ВиК – Шумен и др.", "date": "2019.01.10", "title": "Омбудсманът Мая Манолова от Шумен: Цената на водата расте, но не и качеството на ВиК услугата"}
{"url": "http://www.focus-news.net/news/2019/01/10/2610660/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "На 4 януари се навършиха 75 години от бомбардировката над Дупница през Втората световна война. 4 януари 1944 година е един от най-трагичните дни в местната история. На този ден към 12.30 ч. на обяд група от около 30 англо-американски самолета хвърлят над 100 бомби над мирното население в града. По данни на дупнишкия краевед Иван Хаджийски при удара загиват 61 души, а ранените са повече от 40. Цели семейства са затрупани в домовете си и така намират смъртта си. Разрушени са много къщи и обекти, носещи знака на Червения кръст. Унищожени са Българската земеделска и кооперативна банка в центъра на Дупница, отчасти пощата, гимназията, Военната болница, разрушено е изцяло училище „Евлоги Георгиев“, бомбардирани са еврейската махала, местността Кулата и др. За тези трагични събития ще разговаряме с д-р Георги Георгиев от Института за исторически изследвания при БАН. Наш събеседник ще бъде и историкът Стоян Ушатов, който ще коментира дали Дупница помни това събитие. Ако и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на e-mail: pirin@focus-news.net. На посочените контакти може да поставяте и въпроси от различно естество, които касаят Дупница, а ние ще ги отправим съответните експерти в Общината. \r\nПредаването   се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2019.01.10", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/01/10/2610654/st-komisar-atanas-ilkov-odmvr-plovdiv-obosobeni-sa-chetiri-zoni-za-posetitelite-na-otkrivashtoto-sabitie-za-plovdiv-evropeyska-stolitsa-na-kulturata-2019.html", "text": "Обособени са четири зони за посетителите на откриващото събитие за „Пловдив - Европейска столица на културата 2019“, която ще бъде на 12 януари. Това каза директорът на ОДМВР-Пловдив ст. комисар Атанас Илков пред журналисти, предаде репортер на  Радио „Фокус“-Пловдив . На брифинга присъства и зам.-кметът на Община Пловдив с ресор „Транспорт“ инж. Златин Велев. Едната от обособените зони ще бъде за официалните гости, като ще има също зона за участниците, зона за медиите и зона за присъстващите. Обособени са 22 контролно-пропускателни пункта. Ст. комисар Илков обяви преди ден, че те са 23, но два от тях ще бъдат слети и затова те ще са с един по-малко. Във връзка с пропускателния режим ст. комисар Илков каза, че няма да се допускат лица, които са в явно нетрезво състояние, лица, които носят огнестрелно оръжие, други предмети и средства, които биха застрашили и увредили здравето на гражданите. Пиротехническите средства също са забранени.  \r\n„В цялостното събитие има ангажимент по охраната и частна охранителна фирма, която е с определени нейни отговорности, които в самото събитие ще ги координира със силите и средствата на ОДМВР-Пловдив така, че да има добро взаимодействие по цялостната организация на охраната на събитието“, каза още ст. комисар Атанас Илков. По думите му има забрана за използването на дронове преди и по време на събитието. Единствено такива могат да се използват от медията, която има правата за излъчването на откриването на мероприятието.  Изработена и утвърдена е специална програма, по която ще се регулира движението. „Специални екипи на „Пътна полиция“ ще подпомагат движението там, където се налага, по възловите кръстовища на ръчен принцип така, че трафикът да се облекчи“, каза още ст. комисар Илков. Той обобщи, че събитието е от изключително голям мащаб и изисква изключително много големи мерки за сигурност и охрана на обществения ред. „МВР и в частност ОДМВР-Пловдив са осигурили достатъчен брой сили и средства, така че да се гарантира общественият ред, сигурността и спокойствието на гражданите преди, по време и след откриването на събитието. Живеещите в района ще могат да наблюдават шоуто от жилищата си“, посочи ст. комисар Атанас Илков. \r\nМария РУСЕВА", "date": "2019.01.10", "title": "Ст. комисар Атанас Илков, ОДМВР-Пловдив: Обособени са четири зони за посетителите на откриващото събитие за „Пловдив - Европейска столица на културата 2019“"}
{"url": "http://www.focus-news.net/news/2019/01/10/2610661/blagoevgrad-intenziven-e-trafikat-na-izhod-za-tovarni-avtomobili-na-gkpp-kulata-promahon.html", "text": "Интензивен е трафикът на изход за товарни автомобили на ГКПП „Кулата-Промахон“. Това съобщиха за  Радио „Фокус“-Пирин  от Главна вдирекция „Гранична полиция“. С нормална интензивност е трафикът на ГКПП „Илинден-Ексохи“. Без забавяне се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2019.01.10", "title": "Благоевград: Интензивен е трафикът на изход за товарни автомобили на ГКПП „Кулата-Промахон“"}
{"url": "http://www.focus-news.net/news/2019/01/10/2610663/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по  Радио „Фокус“ – Пловдив  тази седмица отново ще насочим вниманието ви актуалните теми от Асеновград и региона. Какво включваше дейността на Местната комисия за борба срещу противообществените прояви на малолетни и непълнолетни (МКБППМН) в Асеновград през миналата 2018 година? Дали децата познават добре институциите, които могат да им помогнат и да им обяснят, че не са сами в проблемите си? На въпросите ни ще отговори Божидар Носиков, секретар на Местната комисия. \r\nКакво сочи статистиката на Градската библиотека „Паисий Хилендарски“ в Асеновград за 2017 година? Увеличава ли се броят на читателите? Каква литература предпочитат асеновградчани? Кои са най-търсените книги от по-възрастните, а и от най-малките читатели на библиотеката? Повече ще научите от интервюто ни с Милена Марковска, директор на Градската библиотека в Асеновград. \r\nТози уикенд на специален екран в криптата на църквата „Света Богородица Петричка“ ще се излъчват видеофилми, които показват културата, религията и природните забележителности на Асеновград. Очаква се така Асеновата крепост да привлече поток от туристи, които идват специално за официалното откриване на инициативата „Пловдив – Европейска столица на културата 2019“. Проявите ще започнат още утре, а повече за тях ще ни разкаже експертът от ОП „Туризъм“ в Асеновград Ивайло Мирчев. Тема на разговор ще бъде и предстоящата на 26 януари среща на планинарски и туристически организации от област Пловдив в Градската библиотека „Паисий Хилендарски“, както и второто издание на „Вечер на планинарското кино“. Предаването   се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2019.01.10", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/01/10/2610665/dimitar-borumov-detski-parlament-blagoevgrad-v-nedelya-shte-razdavame-topli-napitki-v-tsentara-na-grada.html", "text": "В неделя ще раздаваме топли напитки в центъра на града. Това каза за  Радио „Фокус“ – Пирин  Димитър Борумов, председател на Детски парламент – Благоевград. Той допълни, че инициативата е заимствана от Общинския Младежки съвет в Перник. „Те я организираха миналата година през месец декември и като разбрах за проекта от социалните мрежи ми направи много добро впечатление цялата идея – да подариш топла напитка на разхождащите се“, посочи Димитър Борумов. Той отбеляза, че тази неделя благоевградчани ще могат да станат част от събитието като в центъра на града, хората ще могат да се стоплят с напитки от 11.00 до 16.00 часа. „С моя колектив, когато обсъждахме план-програмата решихме да направим тази инициатива. Екипът на Детския парламент ще раздаваме на хората чай, кафе, топъл шоколад“, коментира Димитър Борумов. Той заяви, че целта е да направят по-уютна разходката на хората в студените януарски дни. \r\nДенис НИКИФОРОВ", "date": "2019.01.10", "title": "Димитър Борумов, Детски парламент – Благоевград: В неделя ще раздаваме топли напитки в центъра на града"}
{"url": "http://www.focus-news.net/news/2019/01/10/2610666/dzhumhuriet-samokritika-na-erdogan-v-momenta-ne-otdelyal-nuzhnoto-vnimanie-na-kulturata-i-izkustvoto.html", "text": "Генералният председател на управляващата Партия на справедливостта и развитието (ПСР) и президент на Турция Реджеп Тайип Ердоган си направи самокритика, че през 16-годишното управление на страната не е отделил достатъчно внимание на културата и изкуството, пише  вестник „Джумхуриет” . Ердоган си спомня, че в младежките си години е отделял голямо внимание на изкуството и културните дейности и продължава: „По време на кметуването ми в Истанбул заедно с другите въпроси извършихме доста дейности в областта на културата и изкуството. По време на премиерските ми години също отделяме специално внимание в тези области. Въпросите на културата и изкуството са най-малко толкова важни, колкото борбата с тероризма, външната политика и областите за основни услуги за народа; те са въпрос на оцеляване. В новия период на президентско правителство, постепенно ще преодолеем този недостатък и ще осигурим културата и изкуството, които страната ни заслужава.”, декларира Ердоган, цитиран от „Джумхуриет”. \r\nПревод и редакция:", "date": "2019.01.10", "title": "„Джумхуриет”: Самокритика на Ердоган: В момента не отделял нужното внимание на културата и изкуството"}
{"url": "http://www.focus-news.net/news/2019/01/10/2610647/deputati-ot-levitsata-v-bryuksel-reaktsiyata-na-pravitelstvoto-po-paket-mobilnost-zakasnya.html", "text": "Българските евродепутати се справиха със задачата да бъде отложено гласуването на пакета „Мобилност“, нека сега и българското правителство да последва техния пример. Това заяви зам.- председателят на ПГ на „БСП за България“ Георги Свиленски на протеста в Брюксел, съобщиха от пресцентъра на  НС на БСП . \r\n„Когато се внасят предложения, като пакета „Мобилност“, трябва да се търси основно компромис в рамките на Съвета на Европа. Тази възможност беше пропиляна по време на българското председателство. В този смисъл реакцията на правителството закъсня“, заяви депутатът Димитър Данчев. \r\nТримата народни представители обясниха, че престои да се чуят мненията на координаторите в транспортна комисия - дали гласуваните днес от комисията доклади ще влязат за гласуване в пленарна зала. Единият от докладите е приет, а другите два не са. „За да се избегнат бъдещи подобни ситуации, е хубаво да се взима становище на ниво правителство и Съвет на ЕС и когато се защитава национален интерес да бъдат потърсени предварително съмишленици и съюзници в предстоящите гласувания. Крайно време е българското правителство да потърси коалиция, заедно със страните, които биха ни подкрепили“, заяви народният представител Манол Генов.   \r\nНа протеста присъстваха над 1000 души – български, румънски и полски превозвачи и синдикати.", "date": "2019.01.10", "title": "Депутати от левицата в Брюксел: Реакцията на правителството по пакет „Мобилност“ закъсня"}
{"url": "http://www.focus-news.net/news/2019/01/10/2610635/a1-on-makedoniya-parlamentarnoto-zasedanie-za-konstitutsionnite-promeni-e-otlozheno-za-16-chasa.html", "text": "Парламентарното заседание на македонския парламент, в чийто дневен ред са четирите поправки на Конституцията, произтичащи от договора за името между Атина и Скопие и тяхната дискусия е отложено от 13 часа (14 часа българско време) за 15 часа (16), съобщава  македонският онлайн портал „А1 Он“ . \r\nСесията е отложена заради срещите на премиера Зоран Заев с осемте отцепници от ВМРО-ДПМНЕ, както и с депутатите от опозиционното крило на движението БЕСА, оглавявано от Билал Касами. Преди гласуването на конституционните поправки, министър-председателят провежда срещи с цел да се постигне договорка с народните представители и да се осигури нужното квалифицирано мнозинство от 80 депутати. \r\nВ четвъртък сутринта Заев каза, че не знае колко народни представители ще гласуват за промените в Основния закон. Според него исканията на БЕСА за включване на другите народи в Преамбюла на Конституцията са принципни.  \r\nНа въпрос дали осемте бивши депутати от ВМРО-ДПМНЕ ще подкрепят искането на БЕСА, премиерът не пожела да отговори конкретно. По отношение на изявлението на Касами, че ако правителството не приеме исканията му, двамата депутати на Движението няма да гласуват за конституционните промени, Заев каза, че е оптимист, че ще се намери решение. \r\nПревод и редакция:", "date": "2019.01.10", "title": "„А1 Он“ (Македония): Парламентарното заседание за конституционните промени е отложено за 16 часа"}
{"url": "http://www.focus-news.net/news/2019/01/10/2610659/miliet-turtsiya-17-sadii-i-prokurori-sa-uvolneni-zaradi-vrazki-s-gyulenisti.html", "text": "Съветът на съдиите и прокурорите изненадващо отстрани от длъжност (буквалният израз е „изключи от професията”)  17 съдии и прокурори, информира  вестник „Милиет” . Посочената причина е техни връзки с т.нар. „Терористична организация на гюленистите/Паралелна държавна структура” (ФЕТО/ПДС).  Засега не се съобщават подробности. Информацията моментално е тиражирана от всички турски медии като „Новина на часа”. \r\nПревод и редакция:", "date": "2019.01.10", "title": "„Милиет”: Турция: 17 съдии и прокурори са уволнени заради връзки с „гюленисти”"}
{"url": "http://www.focus-news.net/news/2019/01/10/2610667/kyustendil-v-ramkite-na-dva-dni-desetki-zhiteli-na-grada-sa-podali-signali-za-opiti-za-telefonni-izmami.html", "text": "В рамките на два дни десетки жители на Кюстендил са подали сигнали за опити за телефонни измами. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. В часовете след обяд шестима жители  на село Лозно са подали сигнал в  полицията за получени  обаждания  по телефона от мними полицаи, искащи съдействие, и от „лекари“, искащи големи суми пари за направени операции. Подобна е била ситуацията и през вчерашния ден. „За пореден път призоваваме – не давайте пари след получени указания по телефона. Институциите не искат и не взимат пари от гражданите на ръка или в изхвърлени пакети! Здравните заведения не упражняват принуда по телефона към роднини на пациенти за пращане пари по куриер”, каза Катя Табачка. \r\nВенцеслав ИЛЧЕВ", "date": "2019.01.10", "title": "Кюстендил: В рамките на два дни десетки жители на града са подали сигнали за опити за телефонни измами"}
{"url": "http://www.focus-news.net/news/2019/01/10/2610668/sliven-politsiyata-poluchi-dreger-ot-obshtinata.html", "text": "Сектор „Пътна полиция“ в Сливенсе сдоби с модерен електронен анализатор, улавящ наличието на осем различни забранени субстанции в човешкия организъм. Това съобщиха от пресцентъра на  Община Сливен . Сертифицираното техническо средство от най-ново поколение беше закупено от Община Сливен. То ще се използва от пътните полицаи при проверка на водачите на превозни средства за употреба на наркотични вещества. \r\n„Надявам се, че с помощта на дрегера, ще намалее, както броят на рисковите пътни ситуации, така и на тежките пътни произшествия и битова престъпност“. Това заяви по време на срещата си с органите на реда кметът Стефан Радев, който връчи дрегера на началника на Сектор „Пътна полиция“ гл. инсп. Илиян Николов. Кметът Радев изрази още задоволството си от доброто сътрудничество между Община Сливен и служителите на вътрешното министерство, като ги похвали за добрата им работа. \r\nС тегло над 4 кг. оптико-електронният апарат извършва надежден и точен анализ на съдържащата се в Test Kit проба в рамките само на няколко минути. Разполага с осветен, удобен за потребителя и управляван от менюто дисплей, който се разчита лесно дори и под малък ъгъл. \r\nНа срещата присъстваха заместник – кметът Румен Иванов и началникът на РУ на МВР – Сливен гл. инсп. Димитър Кикьов, който благодари за подкрепата и съдействието на Общината, и изрази надеждите си, че все по-малко хора ще прибягват до употребата и разпространение на психо-активни вещества.", "date": "2019.01.10", "title": "Сливен: Полицията получи дрегер от Общината"}
{"url": "http://www.focus-news.net/news/2019/01/10/2610670/asenovgrad-prodalzhavat-deynostite-po-sotsialnata-usluga-osiguryavane-na-topal-obyad.html", "text": "Продължават дейностите по социалната услуга „Осигуряване на топъл обяд“ в Асеновград, с което се осигурява безплатен обяд за 250 души на територията на Общината до 30 юни. Това съобщиха за  Радио „Фокус“ – Пловдив  от Общината. От безплатния обяд се възползват хора, които са на месечно подпомагане от Дирекция ”Социално подпомагане”, лица с доказана липса на доходи и близки, които да се грижат за тях, както и самотно живеещи лица и семейства, получаващи минимални пенсии. Основната цел е подобряване качеството на живот и осигуряване подкрепа на най-уязвимите лица и семейства, които не могат сами да си осигурят храна. \r\nНа 15 ноември 2018 година кметът на Община Асеновград д-р Емил Караиванов подписа Допълнително споразумение към Договор с Агенция за социално подпомагане чрез Дирекция „Международно сътрудничество, програми и европейска интеграция” за продължаване дейностите по социалната услуга „Осигуряване на топъл обяд”.", "date": "2019.01.10", "title": "Асеновград: Продължават дейностите по социалната услуга „Осигуряване на топъл обяд“"}
{"url": "http://www.focus-news.net/news/2019/01/10/2610672/vidin-vremenno-e-ogranicheno-dvizhenieto-na-mps-nad-12-t-po-pat-i-1-vidin-montana-v-rayona-na-selo-skomlya-v-dvete-posoki-poradi-avariral-tezhkotovaren-avtomobil.html", "text": "Временно е ограничено движението на МПС над 12 т  по път I-1 Видин – Монтана в района на село Скомля в двете посоки поради аварирал тежкотоварен автомобил. Това съобщийха от пресцентъра на  Агенция \"Пътна инфраструктура\" . \r\nЗа МПС до 12 т движението се извършва в една лента. Трафикът се регулира от \"Пътна полиция\".  \r\nОбходен маршрут за МПС над 12 т: по път II-11 Дунавци - Арчар - Добри дол, път III-112 Добри дол - Тополовец, път III-114 Тополовец - Ружинци и обратно.", "date": "2019.01.10", "title": "Видин: Временно е ограничено движението на МПС над 12 т  по път I-1 Видин – Монтана в района на село Скомля в двете посоки поради аварирал тежкотоварен автомобил"}
{"url": "http://www.focus-news.net/news/2019/01/10/2610671/dimo-skorchev-kmet-na-grad-dunavtsi-lisitsi-se-poyaviha-v-grada.html", "text": "Лисици се появиха в град Дунавци, заяви за  Радио „Фокус“ – Видин  Димо Скорчев, кмет на населеното място. Той посочи, че два сигнала са подадени  тази сутрин от хора, които живеят в близост до гарата на Дунавци.“Сутринта през двора на една от къщите собствениците са видели как преминават две лисици, които са прескочили оградата на съседната къща и са се скрили там. Малко след това  едната лисица е забелязана на покрива на стопанска постройка на къщата, необитаема от години,  в която са се скрили дивите животни“, каза Скорчев. В землището на Дунавци, в близост до главен път Е-79 тази сутрин е имало и други четири лисици, за които е подаден сигнал в ловната дружинка. \r\nАнна ЛОЗАНОВА", "date": "2019.01.10", "title": "Димо Скорчев, кмет на град Дунавци: Лисици се появиха в града"}
{"url": "http://www.focus-news.net/news/2019/01/10/2610673/vss-kandidatite-za-evropeyski-prokuror-ot-republika-balgariya-tryabva-da-podadat-molbata-si-za-uchastie-v-podbora-v-srok-do-1-fevruari-2019-g.html", "text": "Кандидатите за европейски прокурор от Република България трябва да подадат молбата си за участие в подбора в срок до 17:00 ч. на 1 февруари 2019 г. лично, чрез изрично упълномощено лице, по куриер или по пощата с препоръчано писмо с обратна разписка при зачитане на пощенското клеймо на датата на получаване, заедно с изискуемите документи в деловодството на Министерство на правосъдието на адрес: гр. София 1040, ул.“Славянска“ №1. Това съобщиха пресцентъра на  Висшия съдебен съвет  (ВСС). \r\nНовата процедурата за подбор на кандидати е обявена във връзка с Решение № 936 на Министерския съвет от 21 декември 2018 г. за изменение на Решение № 806 на Министерския съвет от 9 ноември 2018 г. за подбор на кандидати за европейски прокурор от Република България и писмо на Европейската комисия от 6 декември 2018 г.  \r\nПодборът на кандидатите ще бъде извършен от Комисията, създадена в изпълнение на Решение № 806 на Министерския съвет от 9 ноември 2018 г., и ще бъде съобразен с условията на чл.16 на Регламент (ЕС) 2017/1939, на Регламент № 31 (ЕИО), 11 (ЕОАЕ) относно Правилника за длъжностните лица и Условията за работа на други служители на Европейската икономическа общност и на Европейската общност за атомна енергия, и на актуализирания Работен документ на Европейската комисия относно критериите и изискванията за избор на европейски прокурори от 18 декември 2018 г.  \r\nКомисията ще извърши подбор на трима кандидати за европейски прокурор от Република България, като процедурата по подбора ще се състои от два етапа – проверка по допустимост на кандидатите въз основа на представените от тях документи и публично изслушване от Комисията на допуснатите кандидати. Предложените от Комисията кандидатури ще бъдат внесени за одобрение от Министерския съвет. Въз основа на представените от българското правителство три кандидатури, Комитетът по подбора по чл. 14, параграф 3 от Регламент (ЕС) 2017/1939, след като проведе присъствено изслушване на тримата кандидати, ще изготви становище относно тяхната квалификация и ще извърши класиране, като укаже реда на предпочитание. Европейският прокурор от България ще бъде избран и назначен от Съвета на Европейския съюз, като изборът не е обвързан от реда на предпочитание, указан от Комитета по подбора.    \r\nСъгласно посочения актуализиран Работен документ на Европейската комисия, европейските прокурори ще бъдат назначени като срочно наети служители на Европейската прокуратура съгласно чл. 2, буква а) от Условията за работа на другите служители на Европейския съюз (УРДС), на степен AD13.   \r\nСъгласно чл. 16 от Регламент (ЕС) 2017/1939 кандидатите за европейски прокурори следва да са действащи членове на прокуратурата или съдебната система, чиято независимост е извън съмнение, и които притежават необходимата квалификация за заемане на висши длъжности в прокуратурата или съдебната система на държавата членка, и практически опит в националните правни системи и в областта на финансовите разследвания и международното съдебно сътрудничество по наказателно-правни въпроси.  \r\nОбявлението за провеждане на процедура за подбор на кандидати за европейски прокурор от Република България съобразно изискванията на чл.16 на Регламент (ЕС) 2017/1939 за установяване на засилено сътрудничество за създаване на Европейската прокуратура е публикувано на интернет сайта на Висшия съдебен съвет.  \r\nПодадените в рамките на предходната процедура документи могат да бъдат ползвани при кандидатстване в настоящата процедура.", "date": "2019.01.10", "title": "ВСС: Кандидатите за европейски прокурор от Република България трябва да подадат молбата си за участие в подбора в срок до 1 февруари 2019 г."}
{"url": "http://www.focus-news.net/news/2019/01/10/2610676/prof-elisaveta-musakova-izkustvoved-podbiraneto-na-neizsledvani-i-interesni-za-shirokata-publika-rakopisi-za-izlozhba-e-slozhna-no-interesna-tvorcheska-zadacha.html", "text": "В изложбите на ръкописи се търсят аспекти, които не са били изследвани и биха били интересни на по-широк кръг хора. Това каза за предаването „Съкровищницата на тайните“ на  Радио „Фокус“  проф. Елисавета Мусакова, изкуствовед в Института за изследване на изкуствата. Тя обясни, че ако за една малка група хора, занимаващи се с наука, е интересно как се изписва буква „а“ в четири различни ръкописа, то за привличане на интереса на по-широката публика са необходими доста повече усилия. „Това е и едно от предизвикателствата на тази работа. Една такава сбирка е крайна – тя съдържа определен брой ръкописи – въпросът е как всеки път ще намериш нещо ново в тях, за да ги покажеш. Веднъж това може да са някакви интересни бележки, например, друг път – украсата, трети път – вписването на ръкописа в някаква обща тематика. Всичко това е много приятна творческа задача“, разказа проф. Мусакова. Тя обърна внимание и на друга специфика, с която специалистите задължително трябва да се съобразят, когато правят изложба на ръкописи –  физическото състояние на книжовните паметници. „Много е важно дали то позволява ръкописите да бъдат излагани, особено когато съответното изложбено помещение не отговаря на международно признатите норми. В Националната библиотека в Будапеща съм виждала изложба, където хората буквално се блъскаха в тъмната зала, а единствените осветени места бяха витрините, в които стояха ръкописите. Никъде в България в момента не може да се организира изложба с такова отношение и спазване на изискванията – при липсата на съответните витрини и техника това не е възможно“, коментира изкуствоведът. Ключова роля в този процес имат и реставраторите на ръкописи, допълни проф. Елисавета Мусакова, като уточни, че понякога реставратори и оформители на дадена изложба влизат в конфликт. Според нея оформителите би трябвало да се съобразят с реставраторите – именно те знаят какви опасности се крият в един или друг начин на експониране, който оформителите биха избрали като много красив и подходящ. „Тънка работа са изложбите на ръкописи, накратко казано“, каза в заключение изкуствоведът проф. Мусакова.  \r\nАнна АНГЕЛОВА", "date": "2019.01.10", "title": "Проф. Елисавета Мусакова, изкуствовед: Подбирането на неизследвани и интересни за широката публика ръкописи за изложба е сложна, но интересна творческа задача"}
{"url": "http://www.focus-news.net/news/2019/01/10/2610678/stara-zagora-na-18-yanuari-shte-se-predstavi-proekta-za-remont-na-sgradata-na-obshtinata.html", "text": "На 18 януари от 14.00 часа в зала 2 на сградата на Община Стара Загора ще се проведе публично представяне и обсъждане на проект “Въвеждане на мерки за енергийна ефективност в административната сграда на община Стара Загора”. Това съобщиха от  пресцентъра на Общината . Изпълнението на проекта, включен в инвестиционната програма на община Стара Загора, е по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020. \r\nЦелта е чрез въвеждане на мерки за енергийна ефективност на административната сграда на община Стара Загора да се осигури модерна, здравословна и функционална среда с високо ниво на енергийна ефективност и подобряване на експлоатационното ѝ състояние.  \r\nПроектът включва топлоизолиране на външни стени, подове и покриви, подмяна на съществуваща дограма, подмяна на вътрешната отоплителна инсталация, електроинсталация (подмяна на мълниезащитата на сградата, ел. захранване на външните щори и художествено осветление на фасадата). \r\nВ обсъждането могат да участват всички граждани и заинтересовани страни.", "date": "2019.01.10", "title": "Стара Загора: На 18 януари ще се представи проекта за ремонт на сградата на Общината"}
{"url": "http://www.focus-news.net/news/2019/01/10/2610674/balgarskata-petrolna-i-gazova-asotsiatsiya-napuska-krib-zaradi-otlaganeto-na-zakona-za-gorivata.html", "text": "​Българската петролна и газова асоциация напуска КРИБ заради решението на Министерския съвет да внесе в Народното събрание законопроект за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход. Това става ясно от декларация на  БПГА . В нея членовете на БПГА изразяват категоричното си несъгласие с опита да се протака влизането в сила на закон, вече приет от българския парламент. Според тях това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива. Членовете на БПГА изразяват и възмущението си от това, че се предлага отлагане без никаква дискусия и консултации със засегнатия бранш. „Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция. Заявяваме, че това никога не е било цел на компаниите, членуващи в БПГА. Нееднократно публично сме изразявали мнението си, че в условията на пазарна икономика, трябва да има равнопоставеност между участниците на пазара, която може да се осигури чрез ясни законови правила в сектора“, се посочва още в декларацията. . \r\nОсвен това от асоциацията изразяват своето разочарование от действията на Конфедерацията на работодателите и индустриалците в България, на която е лоялен член, тъй като КРИБ е изпратила до министъра на икономиката Емил Караниколов писмо, с което се иска отлагане на влизането в сила на закона и в което се правят предложения за промени в текстовете му, без това да е съгласувано с БПГА или асоциацията да е била уведомена за него. \r\n„В чл. 13, т.1.6 от устава на КРИБ е записано, че всеки от членовете ѝ има право: „да получава информация за дейността на Конфедерацията и на управителните и контролните ѝ органи”. Вземайки предвид нарушаването на това правило, на извънредно заседание на Управителния съвет на БПГА, провело се на 09.01.2019 г., бе решено да бъде прекратено колективното членство на сдружение „Българска петролна и газова асоциация“ в КРИБ“, се посочва още в декларацията.", "date": "2019.01.10", "title": "​Българската петролна и газова асоциация напуска КРИБ заради отлагането на Закона за горивата"}
{"url": "http://www.focus-news.net/news/2019/01/10/2610680/sitel-makedoniya-neobhodim-e-zimen-turizam-v-ohrid.html", "text": "Необходимо е да се развие зимният туризъм, за да може Охрид да живее целогодишно, предава в репортаж скопският телевизионен канал  „Сител“ , позовавайки се на туристически експерти. С програмата за обогатяване на празниците се оказа, че е възможно да се запълнят капацитетите в основния туристически център дори и извън сезона. Но туристическите служители са на мнение, че за развитието през този период са необходими спа центрове и ски писти, които градът няма, те смятат, че е необходима дългосрочна стратегия по цялото крайбрежие. \r\nСъобщава се, че Охрид все още не е развит като дестинация за зимен туризъм, а като ключов проблем се посочва инфраструктурата, която е в лошо състояние. \r\nВ репортажа се казва, че туризмът е претърпял значителни промени по отношение на нуждите и изискванията на гостите, поради което е необходимо предложението на Охрид като туристически център да се адаптира към изискванията, за да продължи туристическия сезон според експертите в туризма.", "date": "2019.01.10", "title": "„Сител“ (Македония): Необходим е зимен туризъм в Охрид"}
{"url": "http://www.focus-news.net/news/2019/01/10/2610669/ministar-rosen-zhelyazkov-temite-za-komandirovaneto-i-za-prekarvaneto-na-pochivkata-v-kabinata-sa-othvarleni-ot-komisiyata-ot-transporta-v-ep.html", "text": "Темите за командироването и за прекарването на почивката в кабината са отхвърлени от Комисията от транспорта в ЕП. Това каза пред журналисти в Брюксел министърът на транспорта, информационните технологии и съобщенията Росен Желязков, предаде специалният пратеник на  Агенция „Фокус“ . \r\n„В Европейския парламент се разглеждат предложения на Европейската комисия и тези предложения са направени в три доклада. И всеки доклад си има докладчик. Тези три теми са в пакет „Мобилност“, като две от тях са отхвърлени – т.е. те не получиха необходимите гласове да бъдат приети. Това са темите, свързани с командироването и с прекарването на почивката в кабината. Те са съществени за нас и ние не искаме да се случват“, заяви Желязков. \r\nТранспортният министър посочи, че няма как нещо, което Транспортната комисия не е приела, да го докладва на парламента. „И понеже е прието да се разглеждат в пакет, като 2/3 не са приети, няма как да се разгледа“, коментира той. \r\nБиляна ИВАНОВА", "date": "2019.01.10", "title": "Министър Росен Желязков: Темите за командироването и за прекарването на почивката в кабината са отхвърлени от Комисията от транспорта в ЕП"}
{"url": "http://www.focus-news.net/news/2019/01/10/2610677/nap-preduprezhdava-za-falshivi-imeyli-ot-neyno-ime.html", "text": "Разпространяват се фалшиви имейли от името на Националната агенция по приходите (НАП). Това става ясно от съобщение на  сайта на НАП . Фалшивите имейли са написани на английски език и приканват получателите им да попълнят лични данни като последват посочен в писмото линк. От НАП предупреждават, че това представлява класическа форма на „фишинг“ атака, чрез която се цели опит за кражба на лична информация от интернет - потребителски имена за достъп, пароли, банкови сметки и т. н.", "date": "2019.01.10", "title": "НАП предупреждава за фалшиви имейли от нейно име"}
{"url": "http://www.focus-news.net/news/2019/01/10/2610681/rada-pehlivanova-balgarski-farmatsevtichen-sayuz-varna-420-magistar-farmatsevti-obsluzhvat-200-apteki-v-oblastta.html", "text": "Близо 200 са аптеките във Варненска област, но повечето са съсредоточени в големите центрове в общините. Това коментира в интервю за  Радио „Фокус“ – Варна  председателят на Регионалната колегия на Българския фармацевтичен съюз Рада Пехливанова. По думите й на територията на Варна и областта към днешна дата са  егистрирани 420 магистър-фармацевти. Помощниците са малко повече. Според нея във Варненско проблемът с недостига на аптеки в малките населени места не е толкова сериозен както в други области като Шумен и Търговище, например. „В нашата област магистър-фармацевти се намират трудно в района на Вълчи дол, в Суворово“, обясни още председателят на Регионалната колегия. \r\nДиана СТОЕВА", "date": "2019.01.10", "title": "Рада Пехливанова, Български фармацевтичен съюз - Варна: 420 магистър-фармацевти обслужват 200 аптеки в областта"}
{"url": "http://www.focus-news.net/news/2019/01/10/2610682/sofiya-katastrofa-mezhdu-3-leki-avtomobila-e-stanala-na-bul-okolovrasten-pat-v-uchastaka-mezhdu-kv-malinova-dolina-i-zhk-mladost.html", "text": "Катастрофа между 3 леки автомобила е станала на бул. „Околовръстен път“ в участъка между кв. „Малинова долина“ и ж.к. „Младост“, предаде репортер на  Агенция „Фокус“ . Пътното произшествие е в най-лявата лента за движение в посока ж.к. „Младост“. Няма пострадали при инцидента. На място има полицейски патрули.  \r\nДаяна ДЮЛГЕРОВА", "date": "2019.01.10", "title": "София: Катастрофа между 3 леки автомобила е станала на бул. „Околовръстен път“ в участъка между кв. „Малинова долина“ и ж.к. „Младост“"}
{"url": "http://www.focus-news.net/news/2019/01/10/2610675/cnn-trk-vtora-delegatsiya-na-sasht-za-raketite-peytriat-idva-v-turtsiya-na-15-yanuari.html", "text": "Втора делегация от САЩ за ракетите „Пейтриът” ще дойде за преговори в Турция на 15-16  януари, предаде  CNN Türk .  Министърът на външните работи на Турция Мевлют Чавушоглу заяви в телевизионно  предаване, че „ракетите „Пейтриът” няма да заемат мястото на руските ЗРК С – 400.”. „Ние в момента имаме нужда от тях. В бъдеще можем да вземем и „Пейтриът”, ако условията ни изнасят. Като време за доставки; съвместно производство; трансфер на технологии; възможности за кредитиране. Ако всичко това ни е изгодно. Ние правим търговия, пазарим се. Обаче в търговията няма такова положение: „Откажи се от другия и вземи от мен.”. Такова условие Турция не може да приеме.”, посочва Мевлют Чавушоглу, цитиран от CNN Türk. \r\nПревод и редакция:", "date": "2019.01.10", "title": "CNN Türk: Втора делегация на САЩ за ракетите „Пейтриът” идва в Турция на 15 януари"}
{"url": "http://www.focus-news.net/news/2019/01/10/2610683/blagoevgrad-dimitar-kuzmanov-pristigna-v-blagoevgrad-predi-uchastieto-si-v-sofia-open-za-da-igrae-tenis-s-detsa.html", "text": "Втората ракета на България Димитър Кузманов пристигна в Благоевград, преди участието си в турнира Sofia Open, за да играе тенис с деца в зала „Скаптопара“. Това съобщиха от  пресцентъра на Община Благоевград . Той бе приветстван от заместник-кметът по култура и хуманитарни дейности Христина Шопова, която му пожела успех и от името на кмета д-р Атанас Камбитов. „Благодаря на организаторите, които избраха да промотират Sofia Open и тениса именно в Благоевград. Нашият град има с какво да се гордее по отношение на този спорт. Сигурна съм, че тук в тази зала има едни бъдещи шампиони. Надявам се с днешната инициатива още деца да бъдат привлечени към тениса и да започнат да тренират. Ролята на общината е да създава условия, стараем се да има все повече терени, на които децата да спортуват, включително и тенис. Всичко това е заложено в Инвестиционната програма на Община Благоевград“, каза заместник-кметът Христина Шопова. От своя страна, Димитър Кузманов благодари за подкрепата на Община Благоевград. \r\nВ зала „Скаптопара“ бяха изградени мини кортове, на които известният тенисист и децата на Благоевград играха тенис. В демонстративната игра участие взеха и малчугани от ДГ „Цинчец“ и ДГ „Детски свят“. Децата получиха и автографи.  \r\nЧетвъртото издание на турнира е от 3 до 11 февруари. Мико покани лично благоевградчани да се насладят на играта на звездите от световния елит и да подкрепят българите в София. \r\nКузманов заминава за турнири във Франция за старта на сезон 2019, но точно преди това ще зарадва любителите на тениса и децата на Благоевград. По време на срещата беше разиграна и томбола, от която участващи спечелиха билети за всички състезателни дни от Sofia Open 2019. \r\nСедем играчи от топ 30 на световната ранглиста и бившият №3 Стан Вавринка (Швейц) са сред големите звезди, потвърдили участие. \r\nОсвен Вавринка, който има три титли от големия шлем (Australian Open 2014, „Ролан Гарос“ 2015 и US Open 2016) и общо 16 трофея в кариерата си, в „Арена Армеец“ ще играят и: №11 в света Карен Хачанов (Рус), №15 Стефанос Циципас (Гър), №16 Данийл Медведев (Рус), №21 Николоз Басилашвили (Груз), №24 Роберто Баутиста Агут (Исп), №28 Фернандо Вердаско (Исп) и №29 Гаел Монфис (Фр). \r\nЗа много силното четвърто издание на Sofia Open участие заявиха още: Мартон Фучович (Унгария), Андреас Сепи (Италия), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от третото издание в България Мирза Башич (Босна и Херцеговина), Денис Истомин (Узбекистан) и Ласло Джере (Сърбия). \r\nБългарските любимци Адриан Андреев и Димитър Кузманов се включват с „уайлд кард“ директно в основната схема на турнира и разчитат на българската публика за мощна подкрепа в „Арена Армеец.“ Билетите за Sofia Open 2019 са в продажба в мрежата на Eventim.", "date": "2019.01.10", "title": "Благоевград: Димитър Кузманов пристигна в Благоевград преди участието си в Sofia Open, за да играе тенис с деца"}
{"url": "http://www.focus-news.net/news/2019/01/10/2610685/smolyan-72-detsa-v-sotsialen-risk-ot-oblastta-shte-poluchavat-bezplaten-obyad-ot-bchk.html", "text": "За поредна година БЧК - Смолян стартира реализирането на проект „Топъл обяд”. Това каза за  Радио „Фокус“ – Смолян  Мария Делева – директор на Областния секретариат на БЧК в Смолян. По думите й чрез осигуряването на безплатна топла храна в училище, всеки ден за периода от 7 януари до 30 май т. г. ще бъдат подпомогнати 72 социално-уязвими деца и младежи на възраст от 7 до 18 години в 9 училища в областта. „В ОУ „Кирил и Методий” в село Давидково обяд ще получават 8 деца, в СУ „Христо Ботев” – Девин – 10 деца, ОУ „Никола Йонков Вапцаров“ – село Шаренка – 7 деца, в СУ „Св. Св. Кирил и Методий“ – село Върбина – 7 деца, в СУ „Отец Паисий“ – Мадан – 10 деца, в СУ „Св. Св. Кирил и Методий“ – Неделино – 15 деца, в ОУ „Стою Шишков” - село Търън – 5 деца, в ОУ „Стою Шишков”- Смолян – 5 дец, и в СУ „Отец Паисий“ - Смолян – 5 деца”, поясни Делева. \r\n„Учениците, включени в програмата, получават съдействие от учителите в училища и се включват в програмата така, че да не се различават в средата на своите връстници при получаването на тази подкрепа. От НС на БЧК, с помощта на дарители са осигурени 14 400,00 лв.,  а за храненето на тези 72 деца за период от 100 дни са необходими 17280,00 лв. Областната организация  на БЧК ще положи усилия за набиране на средства за програма „Топъл обяд“ и тя да продължи в този обем до 30 май 2019г. Със средства на дарители от местните общности трябва да бъде събрана разликата от 2880,00 лв. Това не е непосилна сума за доброволците и за дарителите на организацията“, каза още Делева. \r\nНели ГЕРГЬОВСКА", "date": "2019.01.10", "title": "Смолян: 72 деца в социален риск от областта ще получават безплатен обяд от БЧК"}
{"url": "http://www.focus-news.net/news/2019/01/10/2610662/alsat-m-makedoniya-pregovorite-mezhdu-zoran-zaev-i-besa-zatsikliha.html", "text": "Критични моменти в преговорите между македонския премиер Зоран Заев и ръководството на опозиционното крило на БЕСА, оглавявано от Билал Касами. Според информацията, която е получил излъчващият на албански  скопски телевизионен канал „Алсат – М“ , е малко вероятно да се постигне договорка. \r\nСпоред събеседниците на медията, Заев не приема в конституционния закон определението за гражданството да е по следния начин: гражданство на Македония/гражданин на Република Северна Македония, както са поискали от БЕСА. \r\nМеждувременно неофициално се е разбрало, че от опозиционната албанска партия са категорични, че македонското гражданство е валидно за „македонците“, но не и за албанците. \r\nСрещите ще продължат на партийно ниво, а междувременно депутатът от БЕСА Фадил Зендели е напуснал парламента заради партийни консултации и не отговаря на телефонните обаждания. \r\nПарламентарното заседание за конституционните промени, което трябваше да започне в 13 часа (14 часа българско време), беше отложено за 15 (16) часа. \r\nПревод и редакция:", "date": "2019.01.10", "title": "„Алсат – М“ (Македония): Преговорите между Зоран Заев и БЕСА зациклиха"}
{"url": "http://www.focus-news.net/news/2019/01/10/2610689/sofiya-zamestnik-kmetat-na-sofiya-dots-d-r-todor-chobanov-shte-proveri-rabotata-po-avariynoto-ukrepvane-na-tsarskite-konyushni-na-11-yanuari.html", "text": "Заместник-кметът на София доц.д-р Тодор Чобанов ще провери работата по аварийното укрепване на Царските конюшни на 11 януари от 14.00 часа. Това съобщиха от  пресцентъра на Общината . Монтирано е  скелето, за да се извърши възстановяване на покрива и да не се руши сградата.  \r\nВлизането  ще бъде от ул.“Панайот Волов“  (срещу Първа английска гимназия)", "date": "2019.01.10", "title": "София: Заместник-кметът на София доц. д-р Тодор Чобанов ще провери работата по аварийното укрепване на Царските конюшни на 11 януари"}
{"url": "http://www.focus-news.net/news/2019/01/10/2610688/varna-observatoriyata-v-grada-organizira-den-na-otvorenite-vrati-po-sluchay-100-godishniya-yubiley-na-mezhdunarodniya-astronomicheski-sayuz.html", "text": "Обсерваторията във Варна организира Ден на отворените врати по случай 100-годишния юбилей на Международния астрономически съюз. Това каза в интервю за  Радио „Фокус“ – Варна  Свежина Димитрова, директор на Център за подкрепа на личностното развитие-Народна астрономическа обсерватория и планетариум във Варна. Събитието ще се проведе от 11.00 часа на 11 януари под надслов „100 часа астрономия“ като част от астромаратона от 10 до 13 януари по цялата планета по случай 100-годишния юбилей на Международния астрономически съюз. Ще бъде открита изложба на астрофотографии с автори Емил Иванов и Михаил Мамчуров. От 16.00 часа ще се състои Космическо пътешествие, а от 17.30 часа ще бъдат разказани романтични истории на звездното небе. Входът за всички инициативи е свободен. \r\nПрез 2019 година Международният астрономически съюз празнува 100-годишнината си. В чест на този юбилей съюзът организира целогодишно празненство, за да повиши осведомеността за астрономическите открития през века, както и да подкрепи и подобри използването на астрономията като инструмент за образование, развитие и дипломация под централната тема „Под едното небе „. Стогодишнината ще стимулира световния интерес към астрономията и науката и ще достигне до световната астрономическа общност, националните научни организации, общества, политици, студенти, семейства и широката общественост. \r\nМарияна ВАЛЕНТИНОВА", "date": "2019.01.10", "title": "Варна: Обсерваторията в града организира Ден на отворените врати по случай 100-годишния юбилей на Международния астрономически съюз"}
{"url": "http://www.focus-news.net/news/2019/01/10/2610686/ek-predsedatelyat-na-evropeyskata-komisiya-zhan-klod-yunker-v-bukuresht.html", "text": "Председателят на Европейската комисия Жан-Клод Юнкер и колегиумът на комисарите са на посещение днес и утре в Букурещ по повод старта на Румънското председателство на Съвета на Европейския съюз, съобщават от  Отдел \"Преса и медии\" към Представителството на ЕК в България . \r\nДнес от 20:00 ч. българско време можете да гледате на живо приветствената реч на председателя Юнкер на официалната церемония по откриването, която ще бъде излъчвана по сателитния канал EbS+ .", "date": "2019.01.10", "title": "ЕК: Председателят на Европейската комисия Жан-Клод Юнкер в Букурещ"}
{"url": "http://www.focus-news.net/news/2019/01/10/2610692/radio-mof-makedoniya-initsiativa-da-spasim-popova-shapka-iziskva-sreshta-s-ministar-predsedatelya-zoran-zaev-i-obyavi-protesti.html", "text": "Гражданската инициатива \"Да спасим Попова Шапка\" търси среща с македонския премиер Зоран Заев и други държавни служители, отговорни за развитието на зимния туризъм. Те искат срещата да се състои на Попова Шапка в събота от 11.00 часа, предава македонското радио  „Моф“ , позовавайки се на „Мета“. Те призовават министър-председателя да посети мястото като обикновен гражданин, за да проследи реалните трудности, с които постоянно се сблъскват посетителите на този туристически център.  \r\nМедията цитира инициаторите на протеста, които съобщават, че „Правителството да анализира подробно условията на договора с изпълнителите на 6-местния ски лифт и предприема определени мерки и санкционира изпълнителя. Молим да се създаде комисия за надзор на работата на Попова Шапка с участието на представители на гражданския сектор, експерти по зимни спортове и такива, които са запознати с проблема. Да се обърне незабавно внимание, за да се преодолеят проблемите и кризата, която се повтаря всяка година на Попова Шапка, и почистване на паркинга от сняг, редовна експлоатация на ски лифтовете, гарантиране на ред и спокойствие, осигуряване на 24-часова работа на клиника. Искаме повече ангажираност от страна на Агенцията за развитие на туризма, Агенцията за младежта и спорта и Федерацията по ски, за да окажем по-голям натиск върху компетентните институции за неуспехите на нормалното функциониране на Попова Шапка”, казват инициаторите. \r\nОттам искат \"ЕЛЕМ“ АД най-накрая да се оттегли от унищожаването, което се извършва в туристическия център\" Попова шапка\", пише медията. \r\nИнициаторите за спасение на Попова Шапка казват, че ако компетентните институции не реагират както трябва, ще се изправят пред протести и сериозни блокади на 12 януари в 11.00 часа.", "date": "2019.01.10", "title": "Радио „Моф“ (Македония): Инициатива \"Да спасим Попова Шапка\" изисква среща с министър-председателя Зоран Заев и обяви протести"}
{"url": "http://www.focus-news.net/news/2019/01/10/2610691/burgas-kmetat-na-pomorie-ivan-aleksiev-inspektira-remonta-na-uchilishteto-v-selo-bata.html", "text": "За първи път след построяването на втория етаж на ОУ „Христо Ботев” в село Бата през 1966 г., беше извършен цялостен основен ремонт на покрива му. Освен нов покрив, бе направен и цялостен ремонт на физкултурния салон, както и ремонт на класните стаи и компютърния кабинет на втория етаж на училището. Това се случи със средства по капиталовата програма на Община Поморие през изминалата година, съобщиха от пресцентъра на  Община Поморие . „За 2019 година ще направим всичко възможно да преасфалтираме двора на училището. Кандидатствали сме пред Министерството на образованието с проект за ремонт на първия етаж и за цялостно саниране на сградата. Надявам се и това да се случи през тази година”, каза кметът на Поморие Алексиев, който инспектира ремонта. \r\nДиректорът на ОУ „Христо Ботев” – село Бата Петя Стоянова сподели удовлетворението си от извършените ремонти и благодари за оказаната помощ по организацията и провеждането на обществената поръчка. „Сега децата учат в обновени класни стаи, а когато обстановката е по-приятна и те се чувстват по-добре. Благодаря и на родителите от с. Бата, че подходиха с търпение и с разбиране, защото такъв ремонт не се случва всяка година.”, каза тя.", "date": "2019.01.10", "title": "Бургас: Кметът на Поморие Иван Алексиев инспектира ремонта на училището в село Бата"}
{"url": "http://www.focus-news.net/news/2019/01/10/2610693/montana-vremenno-se-ogranichava-dvizhenieto-po-pat-i-1-montana-vidin-v-uchastaka-vinishte-smolyanovtsi-poradi-ptp.html", "text": "Временно се ограничава движението по път I-1 Монтана - Видин в участъка Винище – Смоляновци поради ПТП. Това съобщиха от  пресцентъра на Агенция \"Пътна инфраструктура\" . Водачите изчакват на място.", "date": "2019.01.10", "title": "Монтана: Временно се ограничава движението по път I-1 Монтана - Видин в участъка Винище – Смоляновци поради ПТП"}
{"url": "http://www.focus-news.net/news/2019/01/10/2610694/rayonniyat-sad-v-plovdiv-osadi-na-tri-godini-uslovno-kmeta-na-karlovo-emil-kabaivanov-za-dlazhnostno-prisvoyavane.html", "text": "Районен съд – Пловдив осъди подсъдимия Емил Кабавианов на три години лишаване от свобода и лишаване от право да заема длъжността „кмет“ за срок от 4 години. На основание чл. 66 ал. 1 от НК отложи изпълнението на така наложеното наказание лишаване от свобода с изпитателен срок от 4 години. Това съобщиха от  съда . \r\nСъдът призна подсъдимия Емил Кабаиванов за виновен в това, че в периода 24.04.2013г. – 30.04.2014г. в качеството си на кмет на Община Карлово е присвоил 26 984,68 лв., собственост на Община Карлово. Средствата са получени от общината по сключен между Министерство на околната среда и водите и Община Карлово договор за безвъзмездна финансова помощ по оперативна програма „Околна среда 2007-2013г.“, съфинансирана от Европейския фонд за регионално развитие и от Кохезионния фонд за „Доизграждане и модернизация на ГПСОВ и канализационна мрежа в гр. Карлово“.  \r\nПрисъдата подлежи на обжалване и протест в 15-дневен срок пред Окръжен съд – Пловдив.", "date": "2019.01.10", "title": "Районният съд в Пловдив осъди на три години условно кмета на Карлово Емил Кабаиванов за длъжностно присвояване"}
{"url": "http://www.focus-news.net/news/2019/01/10/2610695/apostol-apostolov-kmet-na-simitli-nad-30-grupi-shte-vzemat-uchastie-v-16-to-izdanie-na-festivala-simitliya-drevnata-zemya-na-kukerite.html", "text": "Над 30 групи ще вземат участие в 16-то издание на фестивала „Симитлия – Древната земя на кукерите“. Това каза за  Радио „Фокус“ – Пирин  кметът на Община Симитли Апостол Апостолов. Той добави, че маскарадните игри за поредна година ще се проведат на стадион „Септември“ на 12 януари, от 10.00 часа, тъй като мястото е удобно за дефилето на хилядите кукери, както ѝ за публиката, която всяка година наброява около 20 хил. души.  \r\n„Там зрителите ще могат да се насладят на едно страхотно зрелище, което ще сътворят участниците  във фестивала. Групите, които ще участват са разнородни. Броят им е над 30, като са от цялата страна. Ще имаме групи от всички краища на България, а също ѝ от Македония и Гърция. Обикновено групите от Македония и Гърция на нашият фестивал получават комплекси, тъй като техните групи са малко от порядъка на 10 – 15 човека, а нашите са от по 150 – 200 и нагоре човека. Организацията ни е такава, че да задоволим и най-претенциозните зрители на нашият фестивал“, каза още Апостолов. Той подчерта, че ще се постараят  да направят така, че хората да могат да видят всичко онова, което е свързано с обичаите на кукерските и маскарадните игри по време на фестивала „Симитлия – Древната земя на кукерите“. \r\nЛивия НИНОВА", "date": "2019.01.10", "title": "Апостол Апостолов, кмет на Симитли:  Над 30 групи ще вземат участие в 16-то издание на фестивала „Симитлия – Древната земя на кукерите“"}
{"url": "http://www.focus-news.net/news/2019/01/10/2610696/sliven-provede-se-parviyat-za-2019-g-priemen-den-na-rakovodstvoto-na-obshtinata.html", "text": "Ппроведе се първият за 2019 г. приемен ден на ръководството на Община Сливен. Това съобщиха от пресцентъра на  Община Сливен . \r\nПреобладаващи бяха въпросите, свързани с благоустрояването и инфраструктурата. Бяха отправени и запитвания от социален характер, както и въпроси, свързани с настаняване в общински жилища на крайно нуждаещи се, които са картотекирани в Общината. \r\nПриемният ден на кмета, заместник – кметовете и секретаря на общината е всеки първи четвъртък от месеца. Записването става два дни преди това – във вторник от 8.30 ч. в Центъра за административно обслужване на гражданите – източен вход на сградата на Общината. Жалби и сигнали се приемат и по електронна поща.", "date": "2019.01.10", "title": "Сливен: Проведе се първият за 2019 г. приемен ден на ръководството на Общината"}
{"url": "http://www.focus-news.net/news/2019/01/10/2610664/fokus-makedoniya-amnistiran-deputat-protestira-sreshtu-prespanskiya-dogovor-pred-parlamenta-v-skopie.html", "text": "Депутатът Йохан Тарчуловски се похвали на своя профил във „Фейсбук“, че е сред демонстрантите, които протестират срещу конституционните промени, произтичащи от договора за името между Македония и Гърция, пред сградата на парламента в Скопие, пише  македонският „Фокус“ . \r\nТарчуловски, който беше обвинен за събитията от 27 април 2017 година в народното събрание, получи амнистия съгласно Закона за амнистия, приет благодарение на народните представители от ВМРО-ДПМНЕ, които бяха изключени заради това, че гласуваха за започване на процеса по промяна на Конституцията на страната. \r\n„Аз съм, където е народът. Пред парламента“, написа депутатът от опозиционната партия във „Фейсбук“. \r\nПревод и редакция:", "date": "2019.01.10", "title": "„Фокус“ (Македония): Амнистиран депутат протестира срещу Преспанския договор пред парламента в Скопие"}
{"url": "http://www.focus-news.net/news/2019/01/10/2610698/vidin-vazstanoveno-e-dvizhenieto-po-pat-i-1-vidin-montana-v-rayona-na-s-skomlya.html", "text": "Възстановено е движението по път I-1 Видин – Монтана в района на с. Скомля. Това съобщават от  пресцентъра на Агенция \"Пътна инфраструктура\" .", "date": "2019.01.10", "title": "Видин: Възстановено е движението по път I-1 Видин – Монтана в района на с. Скомля"}
{"url": "http://www.focus-news.net/news/2019/01/10/2610690/ministar-rosen-zhelyazkov-ako-do-kraya-na-mesetsa-paketat-mobilnost-ne-bade-vnesen-v-plenarna-zala-shte-bade-razgledan-ot-sledvashtiya-parlament.html", "text": "Следващата седмица координаторите в европейската транспортна комисия ще решат дали пакетът „Мобилност“ да продължи към пленарна зала. Това каза пред журналисти в Брюксел министърът на транспорта, информационните технологии и съобщенията Росен Желязков, предаде специалният пратеник на  Агенция „Фокус“ . „Координаторите, това са ръководителите по политически признак в рамките на комисията, имаха заседание, за да се реши дали може да се продължи под една или друга форма процедурата, свързана с пакета към пленарна зала. Следващата седмица координаторите ще се съберат и ако до края на месеца под каквато и да е форма пакетът не бъде внесен в пленарна зала, тогава в рамките на този парламент по процедура няма как да бъде разглеждан. Ако под една или друга форма влезе в парламента в частта, в която е приет от транспортна комисия, тогава в рамките на триалога продължаваме“, обясни Желязков. „Убедени сме, че и ЕК ще ни подкрепи за това, че мярката за връщането на транспортното средство е непропорционална и като такава не е фигурирала в първоначалното предложение на комисията през 2017 г. По-скоро това е положителен резултат. Никой от членовете в ЕП не сме били максималисти. Даваме си сметка, че сме в малцинство, но то от 2017 г. досега прави така, че или да се подобрят текстовете по отделните политики, или този пакет да не получи реализацията“, допълни той. По думите му тези предложения разделят Европа на централни и периферни държави, нарушават принципите за функциониране на ЕС такива, каквито са заложени в договора за функциониране на ЕС. „Премиерът заяви какви действия ще бъдат предприети. Разчитаме на политическите семейства да бъдат активни по отношение на отстояване на принципите за спазване на процедурите на парламента. На този етап сме не в патова, а в много работна ситуация, но благоприятна с оглед на това, което можеше да бъде решено заради мнозинството, което подкрепя тези промени“, каза още Росен Желязков.  \r\nБиляна ИВАНОВА", "date": "2019.01.10", "title": "Министър Росен Желязков: Ако до края на месеца пакетът \"Мобилност\" не бъде внесен в пленарна зала, ще бъде разгледан от следващия парламент"}
{"url": "http://www.focus-news.net/news/2019/01/10/2610699/sitel-makedoniya-marketolozite-koito-ne-sa-informirani-za-noviya-zakon-za-pazarite-shte-go-opoznayat-sled-praznitsite.html", "text": "Търговците не бяха официално информирани за новия Закон за пазарите и процедурите за лицензиране, предава македонският телевизионен канал  „Сител“ . Институциите обещаха, че след празниците екипите ще отидат на пазарите и ще им обяснят закона. Оплакват се, че няма да разрешат дългогодишни проблеми на пазарите, тук ще се и увеличат.  \r\nМедията цитират Министерството на икономиката, които казват, че текстилните и други нехранителни продукти ще могат да продават на зелени пазари. Оттам те подчертават, че в крайна сметка юридическото лице, с което са регламентирани определени законови разпоредби.  \r\nИзданието коментира, че някои търговци обаче се опасяват, че няма да могат да продават продуктите, които вече са закупили. \r\nГолям проблем за тях е, че пенсионерите и служителите няма да могат да държат сергии.  \r\nМинистерството на икономиката казва, че тези категории граждани не могат да продават на сергии, защото е в противоречие с действащия Закон за трудовите отношения, т.е. не могат да сключват договори за строителство.", "date": "2019.01.10", "title": "„Сител“ (Македония): Маркетолозите, които не са информирани за новия закон за пазарите, ще го опознаят след празниците"}
{"url": "http://www.focus-news.net/news/2019/01/10/2610700/sofiya-eksperti-ot-ministerstvoto-na-energetikata-proveriha-na-myasto-kachestvoto-na-elektropodavaneto-v-grad-novi-iskar.html", "text": "Със заповед на министъра на енергетиката Теменужка Петкова екип от Министерството на енергетиката провери на място качеството на подаваната електроенергия в кв. „Славовци“ на гр. Нови Искър. Това съобщиха от пресцентъра на  Министерството на енергетиката . Инспекцията е по повод оплаквания на жители от региона за чести прекъсвания на електроснабдяването и понижаване на напрежението в пиковите часове – след 17.00 часа. В проверката участваха и представители на местния доставчик – „ЧЕЗ Разпределение България“ АД. \r\nПо време на проверката беше поставен регистратор на един от ключовите трафопостове в региона, който ще измерва напрежението на подаваната електроенергия за период от седем денонощия. Устройството прави запис на всеки 15 секунди. \r\nСпоред сведения на местните жители част от трафопостовете стоят отключени и са обект на кражби. В хода на инспекцията бе установена кражба на масло от трансформатор „Липите“, чиито предпазители заради това са изгорели и подменени. Впоследствие е сменен и целият трансформатор.  \r\nЧаст от прекъсванията на електрозахранването в региона се дължи и на лоши метеорологични условия – силен вятър в навечерието на Коледа е предизвикал падане на топола извън сервитутната зона, вследствие на което е скъсан електропровод. Електроподаването е било възстановено по алтернативен маршрут.  \r\nПроверката в района на екипа на Министерството на енергетиката продължава и утре, 11 януари 2019 г.", "date": "2019.01.10", "title": "София: Експерти от Министерството на енергетиката провериха на място качеството на електроподаването в град Нови Искър"}
{"url": "http://www.focus-news.net/news/2019/01/10/2610701/sofiya-patyat-dragoman-kalotina-ne-e-pochisten-ot-snyag.html", "text": "Пътят Драгоман - Калотина не е почистен от сняг и се създават условия за ПТП. Това съобщи слушател на Радио  „Фокус“ .  \r\n„Фокус“ призовава шофьорите да се движат с повишено внимание в участъка.", "date": "2019.01.10", "title": "София: Пътят Драгоман - Калотина не е почистен от сняг"}
{"url": "http://www.focus-news.net/news/2019/01/10/2610703/sport-totnam-postavi-rekordna-tsena-na-eriksen.html", "text": "Президентът на Тотнъм Даниел Леви е поставил рекордна цена на звездата на тима Кристиан Ериксен. В последно време все повече се тиражира, че Реал Мадрид вече е осъществил контакт с датчанина, а босът на шпорите очевидно иска да откаже кралете. Той иска за 26-годишния плеймейкър умопомрачителните 225 млн. паунда (б.р. - 250 млн. евро). Медиите в Испания съобщават, че още преди 2 месеца представители на Реал са се свързали с Ериксен, който е гласен за заместник на Лука Модрич. Договорът на датчанина с Тотнъм е до лятото на 2020-а, а халфът все още не бърза да преподписва. \"Индипендънт\" допълва, че ако до края на този сезон Кристиан не парафира нов контракт с шпорите, те ще се съгласят да го продадат през лятото за 100 млн. паунда.", "date": "2019.01.10", "title": "Спорт: Тотнъм постави рекордна цена на Ериксен"}
{"url": "http://www.focus-news.net/news/2019/01/10/2610697/kyustendil-prodalzhava-pochistvaneto-na-obshtinskata-patna-mrezha.html", "text": "Продължава почистването на общинската пътна мрежа в Кюстендил. Това каза пред  Радио „Фокус” – Кюстендил  Ивайло Чалъков, експерт в направление „Отбранителна и мобилизационна подготовка” към Община Кюстендил. По думите му към този час продължава да вали сняг в цялата община. Екипите на Общинско предприятие „Чистота” и на фирмата за зимно поддържане на общинската пътна мрежа продължават работа по съответните направления. Към момента няма подадени сигнали за недостъпни населени места или за бедстващи хора. Направена е връзка с всички кметове на села, които поддържат връзка със самотно живеещи хора и такива в отдалечени махали. „През нощта ще има дежурни екипи, които при необходимост да извършват опесъчаване на пътните настилки”, каза Ивайло Чалъков. \r\nВенцеслав ИЛЧЕВ", "date": "2019.01.10", "title": "Кюстендил: Продължава почистването на общинската пътна мрежа"}
{"url": "http://www.focus-news.net/news/2019/01/10/2610704/osaden-na-30-godini-zatvor-za-dve-ubiystva-na-vazrastni-hora-prikriti-s-palezhi-obzhalva-prisadata-si-pred-apelativniya-sad-vav-varna.html", "text": "Състав на Апелативен съд – Варна разгледа жалба срещу 30-годишна ефективна присъда на ОС – Търговище, произнесена спрямо Атанас А., признат за виновен за две убийства на възрастни хора, извършени чрез палежи, за да се прикрият кражбите от домовете им. Това съобщиха от  Апелативен съд – Варна . През юли миналата година, при условията на съкратено съдебно следствие, за извършените две умишлени убийства Окръжният съд в Търговище присъди на 20 годишния подсъдим доживотен затвор, който замени с наказание 30 години лишаване от свобода при строг режим. Първата съдебна инстанция е присъдила общо 100 000 лв. обезщетение на близките на загиналите мъже. Близо 15 000 лв са присъдените разноски, направени както в хода на досъдебното производство, така и пред ОС – Търговище, в това число и 4750 лв обещетение за нанесените имуществени вреди. \r\nПървото от деянията било извършено на  1 август 2017 год. в с.Здравец, община Търговище. Атанас проникнал в дома на 81-годишния А.П. и откраднал 60 лева и две тонколони. В кръчмата на селото подсъдимият дочул, че старецът се оплакал за извършената кражба и решил да си отмъсти. Възползвал се, че старецът се прибрал в дома си пийнал и заспал, и на 12 срещу 13 септември 2017 г. Атанас влязъл в дома му отново. Намерил 40 лева, след това запалил вещите в дома на възрастния мъж, който изгорял при пожара.  \r\nСъс същата цел на 14 срещу 15 октомври 2017 г. Атанас проникнал и в дома на 85-годишния Т.И. Намерението му било да открадне от възрастния мъж машини и железни инструменти, както и парите от пенсията му. Възрастният мъж усетил нашествието в дома си и разпознал нападателя. Атанас го ударил в главата, след това запалил цигара и я хвърлил върху вестници и дрехи, които разпилял при тършуването за пари. След като огънят бил потушен, било открито мъртвото тяло на стареца.  \r\nСлед произнасяне на присъдата и привеждането на подсъдимия в затвора, той изпратил до прокуратурата писмо, в което разкрил, че имал съучастник. Днес поиска от апелативния съд да намали размера на присъденото му наказание. За разлика от него, представителят на държавното обвинение намира, че присъдата на ОС – Търговище е справедлива и мотивирана. \r\nВарненският апелативен съд ще се произнесе с решение в 2-месечен срок.", "date": "2019.01.10", "title": "Осъден на 30-години затвор за две убийства на възрастни хора, прикрити с палежи, обжалва присъдата си пред Апелативния съд във Варна"}
{"url": "http://www.focus-news.net/news/2019/01/10/2610705/ombudsmanat-maya-manolova-shte-depoziram-konstitutsionna-zhalba-sreshtu-tekstove-ot-zakona-za-vik-uslugite-s-koyato-shte-atakuvam-formiraneto-na-tsenata-na-vodata.html", "text": "Ще депозирам конституционна жалба срещу текстове от закона за ВиК услугите, с която ще атакувам формирането на цената на водата и по-конкретно - единната цена, заяви омбудсманът Мая Манолова по време на обществената дискусия за качеството на водата в Шумен, предаде репортер на  Радио „Фокус“ - Шумен . Тя посочи, че ще депозира жалбата най-късно в понеделник. Мая Манолова обяви и предложенията си за конкретни решения, адресирани до институциите - Народното събрание, Министерството на регионалното развитие и благоустройството, Министерството на труда и соцоалната политика, Комисията за енергийно и водно регулиране (КЕВР), ВиК асоциации и др. Сред тях са задължително обвързване на повишаването на цената на водата с подобряване на качество и действителни направените разходи, отмяна на единната цена на водата в рамките на територията на една ВиК асоциация, което по думите и е несправедлив, нечестен и ограбващ българските граждани принцип, в закона да бъдат въведени ясни критерии за определяне на социалната поносимост на цената на водата. Мая Манолова предлага и  конкретни мерки за социално подпомагане - забрана за прекъсване на водата при неплащане на сметки от страна на граждани, социална тарифа за най-бедните, целеви помощи, включително опрощаване на задължения, в случаи при които социално слаби са стигнали до принудително изпълнение поради неплатени сметки за вода.  \r\nОмбудсманът подчерта, че в закона трябва ясно да се предвиди възможност за преразглеждане на бизнес плановете. „Това е свещената крава на този закон - бизнес плановете на ВиК асоциациите. След като веднъж са приети, едва ли не няма сила в държавата, няма институция, която да ги промени, а в тях е заложено непрекъснатото увеличение на цената на водата“, коментира Манолова. Тя изрази подкрепа и за  въвеждане на лицензионен режим за ВиК дружествата, но при ясен контрол. Мая Манолова  отправи препоръка към ВиК асоциациите за определяне на цени на водата, които да са значително по- ниски от пределните, определени с решението на КЕВР от края на 2018 година. „В този смисъл  ВиК асоциация - Шумен  би могла да бъде първата у нас дала ясен знак, че подкрепя своите граждани като определя по-ниски цени от тези, които КЕВР е определил“, заяви Манолова. Тя заяви очакването си и за по-ефективен контрол от страна на КЕВР по отношение на бизнес плановете на ВиК асоциациите. „Апелирам КЕВР да упражни правомощията си по чл. 19 от закона и да преразгледа определената цена за ВиК асоциацията в Шумен, позовавайки се на непредвидено значително обстоятелство .Имам предвид последната проверка  с установяването на огромно нефактурирано количество вода, което вероятно по един или друг начин ще бъде платено от гражданите на област Шумен“, каза Манолова. \r\nИвелина ИВАНОВА", "date": "2019.01.10", "title": "Омбудсманът Мая Манолова: Ще депозирам конституционна жалба срещу текстове от закона за ВиК услугите, с която ще атакувам формирането на цената на водата"}
{"url": "http://www.focus-news.net/news/2019/01/10/2610702/afp-mayk-pompeo-nastoya-da-se-slozhi-kray-na-sapernichestvoto-v-blizkiya-iztok-za-da-se-otslabi-iran.html", "text": "Държавният секретар на САЩ Майк Помпео призова да сложи край на съперничествата в Близкия изток, за да отслаби влиянието на Техеран, като същевременно обеща да „изгони всички останали последни ирански ботуши\" от Сирия, предава  AFP . \r\n„Време е да се сложи край на старите съперничества, заради доброто на региона\", заяви Помпео в рамките на реч в Кайро – една от спирките в обиколката му в Близкия изток, предприета с цел да увери съюзниците на САЩ плановете им изтеглят контингента си от Сирия. \r\nСАЩ „ще използват дипломация и ще работят с нашите партньори, за да изгонят всички останали ирански ботуши\" от Сирия и ще засилят усилията си „да донесат мир и стабилност на страдащия дълги години сирийски народ\", допълни Помпео. Тереза Герова", "date": "2019.01.10", "title": "AFP: Майк Помпео настоя да се сложи край на съперничеството в Близкия изток, за да се отслаби Иран"}
{"url": "http://www.focus-news.net/news/2019/01/10/2610679/api-shte-bade-vazstanovyavana-nadvzetata-suma-na-potrebitelite-platili-nekolkokratno-za-elektronna-vinetka-za-edin-i-sasht-registratsionen-nomer-s-edin-i-sasht-period-na-validnost.html", "text": "Ще бъде възстановявана надвзетата сума на потребителите, платили неколкократно за електронна винетка за един и същ регистрационен номер с един и същ период на валидност. Това съобщиха от пресцентъра на  Агенция „Пътна инфраструктура”  (АПИ). \r\nНеобходимо е потребителят да изпрати заявление в свободен текст, адресирано до председателя на Управителния съвет на Агенция „Пътна инфраструктура”, в което да опише казуса. Към заявлението трябва да бъде приложена следната информация: \r\n-\tпри картово плащане – регистрационен номер на автомобила; PAY номер; начин на плащане – чрез мобилно приложение, чрез уеб сайта bgtoll.bg или терминал за самотаксуване. В случай, че плащането е извършено чрез терминал, моля да посочите обекта, в който се намира устройството;  \r\n-\tплащане в брой – разписка за плащане; \r\n-\tпо банков път – платежно нареждане, съдържащо съответния PAY номер, който системата генерира; регистрационен номер на автомобила.  \r\nИскането ще бъде разгледано и сумата ще бъде възстановена до 30 дни от постъпването.  Потребителят трябва да посочи и банкова сметка, на която да бъде преведена сумата.  \r\nЗаявления ще могат да подават потребителите, купили е-винетка от: специализирания сайт www.bgtoll.bg, мобилното приложение BGTOLL, терминалите за самотаксуване и на каса в брой в Областните пътни управления. Документите трябва да се изпращат на адрес: гр. София, пл. „Македония” 3, Агенция „Пътна инфраструктура” или в Областните пътни управления.  \r\nПостъпилите към момента заявки за надвзети суми са 0,1 % от продадените електронни винетки, които към 10 януари са 131 737.   \r\nДнес е възстановена надвзетата сума на деветима потребители, които са купили по две винетки за един и същ период и с един и същ регистрационен номер. Плащането е извършено след проверка на заявлението и приложените документи.  \r\nОт АПИ напомнямт, че за сгрешени по вина на потребителя символи от регистрационния номер на превозното средство суми не се възстановяват. В чл. 10а, ал. 3 от Закона за пътищата е записано: „Винетната такса се заплаща от собственика или ползвателя на пътното превозно средство след деклариране на регистрационния му номер, категорията на пътното превозно средство и периода на валидност и важи само за пътното превозно средство, чийто регистрационен номер правилно е бил деклариран от собственика или ползвателя му”. Отговорността за правилното деклариране на регистрационния номер на превозното средство е на потребителите.", "date": "2019.01.10", "title": "АПИ: Ще бъде възстановявана надвзетата сума на потребителите, платили неколкократно за електронна винетка за един и същ регистрационен номер с един и същ период на валидност"}
{"url": "http://www.focus-news.net/news/2019/01/10/2610708/montana-chetirima-sa-postradali-pri-katastrofa-na-patya-montana-vidin-kray-selo-smolyanovtsi.html", "text": "Четирима са пострадали при катастрофа на пътя Монтана - Видин край село Смоляновци. Това съобщиха за  Агенция „Фокус“   от ОДМВР – Монтана. Катастрофата е станала към 15.30 часа. Ударили са се миниван и лек автомобил. Пострадали са четирима от пътуващите в минивана, които са настанени в болница. По първоначални данни миниванът е нарушил правилата за движение.", "date": "2019.01.10", "title": "Монтана: Четирима са пострадали при катастрофа на пътя Монтана - Видин край село Смоляновци"}
{"url": "http://www.focus-news.net/news/2019/01/10/2610687/plovdiv-sazdava-se-organizatsiya-za-obezpechavane-na-obshtestveniya-red-i-sigurnost-za-otkrivaneto-na-initsiativata-evropeyska-stolitsa-na-kulturata-2019.html", "text": "Със заповед на министъра на вътрешните работи Младен Маринов, в ОДМВР - Пловдив се създава временен оперативен щаб, който да ръководи силите, ангажирани в откриването и планираните инициативи в рамките на  “Пловдив – Европейска столица на културата 2019”. Това съобщават от  пресцентъра на МВР . В него участват представители на главните дирекции на МВР, областната и общинска администрация и организации, ангажирани пряко с културните изяви.  \r\nС цел недопускане на нарушения и гарантиране на сигурността на присъстващите, за официалната церемония по откриването -  от 11 до 13 януари, е предвиден значителен ресурс от полицейски сили и средства.  \r\nВ деня на кулминацията на откриващото събитие - 12 януари, събота - организаторите очакват около 30 000 жители и гости на Пловдив да присъстват на мащабен спектакъл на открита сцена на бул. “Цар Борис ІІІ Обединител”. Във връзка с това са предвидени завишени мерки за сигурност, като за охраната на обществения ред са ангажирани служители от областната дирекция на МВР, Дирекция “Жандармерия” в ГДНП и подразделенията на “Специализирани полицейски сили” в София и Пловдив.  \r\nС преградни съоръжения ще бъде очертан периметърът на масовата проява,  както и на обособените няколко вътрешни зони - за зрители, официални гости, медии, изпълнители и пиротехника.  \r\nОсигурени са мобилни полицейски екипи, които да патрулират около района и в централната част на града, а на подстъпите към зоните за публиката ще бъдат изградени 23 контролно-пропускателни пункта. На тях ще се извършват щателни проверки  на посетителите и личните им вещи съгласно Закона за събранията, митингите и манифестациите. Полицейските служители ще следят стриктно за недопускане на: хора във видимо нетрезво състояние или маскирани с цел да се затрудни разпознаването им; носене на оръжие или други специално предназначени или приспособени предмети, които биха могли да се използват против живота и здравето на хората или за причиняване на материални щети; внасянето на пиротехнически изделия. За да се избегне затруднението и забавянето на осъществявания контрол на пунктовете е препоръчително хората да не се носят обемисти багажи и ненужни предмети. Нарушители или зрители, които с поведението си пречат за провеждане на събитието, ще бъдат отстранявани незабавно.   \r\nПри охраната на обществения ред ще се използва видеонаблюдение.  \r\nОпределен ангажимент има и наета от организаторите частна охранителна фирма.  \r\nВъв вътрешните зони доброволци с отличителни знаци ще упътват посетителите, а при възникнала необходимост ще оказват първа помощ.  \r\nЗа бърза реакция при извънредна ситуация на няколко места около сцената ще бъдат разположени екипи на спешна медицинска помощ и РДПБЗН с необходимата противопожарна и аварийна техника.  \r\nСъс заповед на кмета на Община Пловдив се въвежда забрана за използване на дронове за заснемане на събитието, с изключение на медията с права за пряко излъчване.  \r\nС оглед ненарушаване на мерките за сигурност по време на откриващия спектакъл е препоръчително живущите в близост да го наблюдават при затворени прозорци на домовете си.  \r\nПо отношение на възможностите за паркиране на автомобили, от Община Пловдив предварително са определени конкретни места, към които водачите ще бъдат насочвани от полицейски служители.  \r\nПътни полицаи ще следят за натоварването на трафика и при необходимост регулирането ще преминава на ръчен режим.  \r\nВ рамките на съботния ден, от 12 часа до приключване на съпътстващите официалното откриване събития, в Пловдив се въвежда следната временна организация на движение:   \r\n- Забранява се преминаването на автомобили по цялото протежение на бул. “Цар Борис ІІІ Обединител”, от кръстовището с бул. “Христо Ботев” до кръстовището с бул. “Шести септември”;  \r\n- Изходът от Старинен Пловдив и квартал “Капана” се осъществява през ул. “Фредерик Жолио Кюри” към бул. “Шести септември”;  \r\n- Спира се движението на автомобили по ул. “Патриарх Евтимий”, източно и западно от бул. “Цар Борис ІІІ Обединител”;  \r\n- Ограничава се достъпът към бул. “Цар Борис ІІІ Обединител” от ул. “Граф Игнатиев” и ул. “Цанко Дюстабанов”.    \r\nЗабранява се паркиране на автомобили по:  \r\n- ул. “Иван Вазов”, от кръстовището с ул. “Авксентий Велешки” до кръстовището с ул. “Цар Асен”;  \r\n- ул. “Цар Асен” до кръстовището с ул. “Цанко Дюстабанов”;  \r\n- ул. “Д-р Г.М. Димитров”, от кръстовището с ул. “Цар Асен” до кръстовището с ул. “Крали Марко”;  \r\n- ул. “Крали Марко”.", "date": "2019.01.10", "title": "Пловдив: Създава се организация за обезпечаване на обществения ред и сигурност за откриването на инициативата “Европейска столица на културата 2019”"}
{"url": "http://www.focus-news.net/news/2019/01/10/2610710/ombudsmanat-maya-manolova-reformata-vav-vik-sektora-zapochva-i-zavarshva-izcherpva-se-iztsyalo-i-edinstveno-s-povishavane-na-tsenata-na-vodata.html", "text": "ОРеформата във ВиК сектора започва и завършва, изчерпва се изцяло и единствено с повишаване на цената на водата заяви омбудсманът Мая Манолова по време на обществената дискусия за качеството на водата в Шумен, предаде репортер на  Радио „Фокус“ - Шумен . „Това е повече от тревожно, защото заедно с повишаването на цената на водата до нива, които стават социално непосилни за българските граждани, се ограничава достъпът им до вода. В  21 век, ползването на вода заради високата и цена започва да става недостъпно за големи групи хора у нас.  В същото време очакваният ефект за повече приходи не се оправдава, защото събираемостта не расте и тя ще намалява, тъй като потреблението ще се свива“, каза Мая Манолова.  \r\nТя отбеляза, че  повишаването на цената на водата по никакъв начин не стимулира ВиК дружествата, ВиК операторите и ВиК асоциациите да подобряват услугата и да повишават качеството. „Това е така,  защото те имат гарантирани повишаващи се приходи, които се определят от един показател - нивото на инфлацията. За съжаление това ще продължи и през следващите няколко години. Законът,  нормативната база са написани по начин, който не държи сметка за никакви други показатели - качество, течове, инвестиции, единственият показател, който ще се отразява върху повишаването  цената на водата през тази, следващата и по-следващата година е инфлацията Това е неприемливо и нечестно спрямо българските граждани. Сигурна съм, че хората това няма да го търпят“, коментира Мая Манолова. Тя отчете, че през 2018 година първо място сред жалбите на потребителите са били именно тези срещу вик услугата- 751 броя, като сериозна част от тях са били колективни. \r\nИвелина ИВАНОВА", "date": "2019.01.10", "title": "Омбудсманът Мая Манолова: Реформата във ВиК сектора започва и завършва, изчерпва се изцяло и единствено с повишаване на цената на водата"}
{"url": "http://www.focus-news.net/news/2019/01/10/2610714/viktoriya-bogdanova-psiholog-stresat-i-naprezhenieto-pri-horata-se-proyavyavat-zaradi-zabarzaniya-nachin-na-zhivot.html", "text": "Стресът и напрежението при хората се проявяват заради забързания начин на живот. Това каза за  Радио „Фокус“ – Бургас  психологът Виктория Богданова. „Факторите са много и мога да кажа, че при по-голямата част от моите клиенти много голямо изискване от обществото е всичко да се случва бързо. Забързаното време, изискванията от работодателите, гоненето на постоянни таргети и норми, за които хората не са подготвени“, добави Богданова. По думите й основен и много голям фактор е случващото се в семейството, защото хората, които в момента изграждат връзки, контакти и взаимоотношения са деца на различно поколение от настоящия момент.  \r\nТя посочи още, че голям фактор са ценностите и изискванията на родителите, които преди са били много по-различни от сега. Богданова каза още, че днес децата не искат да работят, стремят се към бързи доходи и печалби или се стремят към работа, която да е на висока позиция. „В днешно време хората се адаптират по-трудно именно заради съвремието, ценностите и различните днес поколения, всички се стремят не само да не работят, но нещата да се случват бързо, както в личен така и в професионален план, защото са нетърпеливи. Приоритетите са сменени, както и все по-бързо навлизане на консуматорското общество“, допълни още психологът. \r\nМария КУРТЕВА", "date": "2019.01.10", "title": "Виктория Богданова, психолог: Стресът и напрежението при хората се проявяват заради забързания начин на живот"}
{"url": "http://www.focus-news.net/news/2019/01/10/2610707/kmetat-na-plovdiv-ivan-totev-mestata-za-publikata-za-otkrivaneto-na-plovdiv-evropeyska-stolitsa-na-kulturata-2019-sa-po-prodalzhenieto-na-bultsar-boris-treti-obedinitel.html", "text": "Местата за публика за откриващото събитие на „Пловдив - Европейска столица на културата 2019” в събота – 12 януари, са по продължението на бул. „Цар Борис Трети Обединител”, в двете посоки. Това съобщи пред журналисти кметът на Пловдив Иван Тотев, предаде репортер на  Радио „Фокус” - Пловдив . „Там ще са и двете сцени и пътеки, които ще бъдат разположени върху средната осева ивица на булеварда. Двете пътеки са по 120 м, от двете страни на сцената. По тях ще има също артисти, така че хората ще могат да бъдат много близко до самите изпълнители”, каза още Тотев. Сцената на Кулата е 360 градуса и ще може да се гледа отвсякъде. „Северната страна на пощата се освобождава. От там също ще се вижда прекрасно сцената на Кулата. От другата страна на булеварда, при църквата „Света Петка”, също ще може да се наблюдава сцената на Кулата. По думите на Тотев, това са локациите, върху които изчислено могат да се разположат около 50000 души. „В централна градска част на Пловдив никъде другаде не могат да се съберат толкова много хора. Това са единствените места”, добави Тотев. Специалното място, отредено за медиите, ще е на терасата на Пощата, откъдето има прекрасна видимост. Очакват се над 300 представители на медиите от всякъде. \r\nОфициалните лица ще бъдат в хотел Тримонциум. Backstage ще бъде самата Поща, артистите ще преминават по специален коридор там. „Има над 1000 доброволци за събитието. Почти всички са от чужбина, но има и много пловдивчани, дори цели семейства, които участват в организацията”, посочи още кметът на Пловдив Иван Тотев. \r\nОчаква се температурите на 12 януари, събота, да бъдат положителни, между 4-5 градуса. Въпреки това организаторите са осигурили над 15000 поларени одеяла и над 15000 топли шалчета, с логото на „Пловдив - Европейска столица на културата 2019“ за тези, които ще влязат в зоната. \r\nПрепоръчително е влизането да започне след 17.30 часа, като одеялата и шаловете ще се раздават на пропускателните пунктове, които са 22 в цялата зона. „Те ще останат спомен за хората от събитието, което се случва веднъж за Пловдив и ще остане в историята“, каза още кметът. \r\nЦветана ТОНЧЕВА", "date": "2019.01.10", "title": "Кметът на Пловдив Иван Тотев: Местата за публиката за откриването на „Пловдив - Европейска столица на културата 2019” са по продължението на бул.„Цар Борис Трети Обединител”"}
{"url": "http://www.focus-news.net/news/2019/01/10/2610712/pleven-v-umbal-sveta-marina-uspeshno-byaha-izvarsheni-dve-robot-asistirani-ginekologichni-operatsii-sas-sistema-ot-posledno-pokolenie.html", "text": "В УМБАЛ „Света Марина“ в Плевен успешно бяха извършени две робот асистирани гинекологични операции със система от последно поколение - da Vinci Xi, предаде кореспондент на  Радио „Фокус“ . Операциите са извършени от пионерите на роботизираната хирургия - чл. кор. проф. Григор Горчев и проф. Славчо Томов.  \r\nРоботизирана система от последно поколение е инсталирана в болницата в началото на тази година. Системата ще се развива в три направления: лечебна дейност в името на българския пациент, научно-изследователска дейност и обучителна в Медицинския университет в Плевен.  \r\nС въвеждането на новата роботизирана система в клиничната практика ще се наблюдават по-добри резултати в оперативната и лечебната дейност. Доказани са многобройните ползи за пациентите при прилагането на роботизираната хирургия: минимално инвазивна хирургия, прецизност и безопасност за пациента, без разрези и белези, ниска кръвозагуба, намаляване на постоперативната болка и дискомфорт, съкращаване на болничния престой, бързо възстановяване и връщане на пациентите към нормален социален живот.  \r\nВиолета КРЪСТЕВА", "date": "2019.01.10", "title": "Плевен: В УМБАЛ „Света Марина“ успешно бяха извършени две робот асистирани гинекологични операции със система от последно поколение"}
{"url": "http://www.focus-news.net/news/2019/01/10/2610709/tass-darzhavniyat-sekretar-na-sasht-potvardi-donald-tramp-e-gotov-za-novi-bombardirovki-v-siriya.html", "text": "Държавният глава на САЩ Доналд Тръмп е готов за нови бомбардировки в Сирия, въпреки че американската администрация разчита да не се налага прибегването до подобни действия. Това заяви държавният секретар на САЩ Майк Помпео в рамките на реч в Кайро – една от спирките от обиколката му в Близкия изток, предава  TACC . \r\n„Президентът Тръмп може да нанесе бомбардировки срещу режима (на президента на Сирия) Башар Асад, но се надяваме, че няма да се наложи САЩ отново да правят това“, подчерта Помпео в речта си, изнесена в Американския университет в египетската столица. Тереза Герова", "date": "2019.01.10", "title": "ТАСС: Държавният секретар на САЩ потвърди: Доналд Тръмп е готов за нови бомбардировки в Сирия"}
{"url": "http://www.focus-news.net/news/2019/01/10/2610711/api-vsichki-mps-da-se-dvizhat-verigi-prez-prohoda-rozhen-zabranyava-se-dvizhenieto-na-tovarni-avtomobili-nad-12-t-s-remarketa-i-poluremarketa.html", "text": "Всички МПС да се движат вериги през прохода Рожен. Забранява се движението на товарни автомобили над 12 т с ремаркета и полуремаркета. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.01.10", "title": "АПИ: Всички МПС да се движат вериги през прохода Рожен, забранява се движението на товарни автомобили над 12 т с ремаркета и полуремаркета"}
{"url": "http://www.focus-news.net/news/2019/01/10/2610713/angela-merkel-ekskluzivno-za-kathimerini-gartsiya-mozhe-da-razchita-na-germaniya.html", "text": "В навечерието на двудневното си посещение в Атина канцлерът на ФРГ Ангела Меркел изрази подкрепата си за Гърция и усилията на страната за реформи в ексклузивно изявление за водещия атински ежедневник  Kathimerini ,  в което увери, че страната може да продължи да разчита на партньорството и приятелството си с Германия\". \r\nМеркел, която за последно посети Атина през април 2014 г., призна, че „последните няколко години са били много трудни за много хора в Гърция“. Тя обаче отбеляза, че страната е постигнала „голям напредък\" с приключването на третата си спасителна програма миналата година и заяви, че това трябва да бъде „мотив за бъдещето\". \r\n„Гърция и Германия имат тесни връзки както чрез множество двустранни отношения, така и като партньори в Европейския съюз и НАТО”, заяви Меркел и добави, че очаква с нетърпение „добрите разговори и интересни срещи” по време на двудневното си посещение в южната ни съседка. \r\nОтбелязвайки, че Европа е проявила солидарност към Гърция с трите спасителни програми, подкрепяйки усилията й за постигане на фискална и икономическа стабилност, Меркел добави, че Германия остава ангажирана с насърчаването на тези усилия.„Бих искала да успокоя Гърция, че с този курс може да продължи да разчита на партньорството и приятелството си с Германия\". \r\nПо време на посещението си канцлерът трябва да подчертае, че продължаването на реформите в Гърция може да бъде трудно, но е необходимо за пълното й възстановяване. \r\nОчаква се Меркел отново да потвърди подкрепата си за Преспанското споразумение, което в момента се обсъжда в парламента на Бившата югославска република Македония. След като бъде одобрена в Скопие, идва ред на Атина.  \r\nВ коментар в сряда говорителят на Меркел Щефан Зайберт отхвърли спекулациите за тайни преговори, в резултат на които Атина се е съгласила на договора с Македония заради необходимото й одобрение на кредиторите за отмяна на планирания кръг от съкращения на пенсиите. \r\nМеркел ще се срещне с премиера Алексис Ципрас в 18:00 часа в четвъртък за разговори, които ще бъдат последвани от съвместна пресконференция. В петък тя ще се срещне с президента Прокопис Павлопулос и лидера на „Нова демокрация“ Кириакос Мицотакис. \r\nВъв връзка с посещението на германския канцлер в гръцката столица бяха въведени строги мерки за сигурност със засилено полицейско присъствие и затваряне на някои улици.  \r\nОт редакцията привеждат пълния текст на изявлението на Меркел пред Kathimerini (преведен на английски от оригинала на гръцки): \r\n„С радост очаквам посещението си в Атина в четвъртък и петък за добри разговори и интересни срещи. Гърция и Германия имат тесни връзки както чрез множество двустранни отношения, така и като партньори в Европейския съюз и НАТО. \r\nЗнам, че последните няколко години бяха много трудни за много хора в Гърция. Европа показа солидарността си чрез три спасителни програми и подкрепи Гърция в хода на реформите за фискална и икономическа стабилност. \r\nТова е несъмнено труден курс. С приключването на третата програма изминалата година обаче Гърция отбеляза голям напредък. \r\nТова трябва да бъде мотив за бъдещето. На този етап бих искал да успокоя Гърция, че с този курс може да продължи да разчита на партньорството и приятелството си с Германия“. Тереза Герова", "date": "2019.01.10", "title": "Ангела Меркел ексклузивно за Kathimerini: Гърция може да разчита на Германия"}
{"url": "http://www.focus-news.net/news/2019/01/10/2610716/veliko-tarnovo-74-kucheta-sa-nastaneni-v-obshtinskiya-priyut-za-bezdomni-zhivotni-v-selo-shemshevo.html", "text": "74 кучета са настанени в общинския приют за бездомни животни в село Шемшево, община Велико Търново. Това каза пред журналисти Светла Куклева от фондация „Приятели на животните Велико Търново“, предаде репортер на  Радио „Фокус“ – Велико Търново . Тя подчерта, че капацитетът на приюта е запълнен, а на служителите непрекъснато се налага да връщат хора, които искат да оставят намерени бездомни животни. „От наша гледна точка капацитетът на приюта е крайно недостатъчен за размерите на община Велико Търново“, допълни Куклева. Като положителна тенденция тя посочи увеличаващия се брой на доброволците, които желаят да помогнат  при разхождането на кучетата от приюта.  \r\n„В началото се събирахме по 6-7 човека, а в един от последните пъти бяхме над 20 човека. Изключително положителна тенденцията е и, че в последно време много родители идват с децата си или ни поверяват децата си, когато ние ходим да разхождаме кучетата. По този начин те се учат на хуманно отношение към животните“, допълни тя. Светла Куклева посочи, че към организацията се обръщат и други желаещи да помогнат на четириногите по различен начин – с приемни домове, транспорт на животните, които се налага да бъдат оперирани, или чисто финансово. „Доброволците се увеличават непрекъснато. Всеки от тях прави каквото може, по някакъв негов си начин, за да подпомага каузата“, допълни тя. \r\nНадежда КРЪСТЕВА", "date": "2019.01.10", "title": "Велико Търново: 74 кучета са настанени в общинския приют за бездомни животни в село Шемшево"}
{"url": "http://www.focus-news.net/news/2019/01/10/2610718/aktsenti-v-sutreshniya-blok-dobro-utro-balgariya-po-radio-fokus-na-11-yanuari.html", "text": "Ще насочим поглед към едно от емблематичните места в София, чиито колорит и автентична градска архитектура го превръщат в туристическа дестинация. Какви са плановете за най-стария столичен пазар - Женския пазар, ще научим от изпълнителния директор на „Пазари Възраждане“ ЕАД Драгомир Димитров. 2/3 от пакета „Мобилност“ не бяха приети от Комисията по транспорт в ЕП на фона и на протеста на българските превозвачи в Брюксел. Добра новина ли са частичните отхвърляния на докладите от пакета и какви са полезните ходове от тук нататък? Отговорите търсим с евродепутата, зам.-председател на Алианса на либералите и демократите в Европа и председател на младежката организация на ДПС Илхан Кючюк. Наш гост ще бъде и председателят на КЗП Димитър Маргаритов с когото ще коментираме реализираните онлайн продажби и най-честите нарушения там. В минутите след 9.00 часа Ливия Нинова от Радио „Фокус“ - Пирин ще ни разкаже повече за предстоящия фестивал „Симитлия – Древната земя на кукерите“.  \r\nТези и още теми в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович – Кувенджиева.", "date": "2019.01.10", "title": "Акценти в сутрешния блок „Добро утро, България“ по Радио „Фокус“ на 11 януари"}
{"url": "http://www.focus-news.net/news/2019/01/10/2610720/pazardzhik-dazhd-primesen-sas-snyag-vali-v-grada.html", "text": "Дъжд, примесен със сняг, вали в Пазарджик, предаде репортер на  Радио „Фокус“ – Пазарджик . Пътните настилки са мокри и хлъзгави, трафикът в областния град е натоварен, особено по входовете и изходите.  Струпване на автомобили има в района на двете кръгови кръстовища на моста на река Марица, на изхода на Пазарджик в посока Пловдив, а също и на изхода на града в посока автомагистрала „Тракия“.  На кръстовища и светофари по главните булеварди в града се образуват колони от автомобили. \r\nВаня НИКОЛОВА", "date": "2019.01.10", "title": "Пазарджик: Дъжд, примесен със сняг, вали в града"}
{"url": "http://www.focus-news.net/news/2019/01/10/2610721/kyustendil-direktsiya-sotsialno-podpomagane-prodalzhava-priema-na-zayavleniya-za-bezplatni-elektronni-vinetki-za-horata-s-trayni-uvrezhdaniya.html", "text": "Дирекция „Социално подпомагане” в Кюстендил продължава приема на заявления за безплатни електронни винетки за хората с трайни увреждания. Това съобщи за  Радио „Фокус” – Кюстендил  Радостина Васева, директор на Дирекция „Социално подпомагане” – Кюстендил. По думите й не се предвижда промяна в условията за освобождаване от заплащане на винетна такса. Правоимащи са хората с 50 и над 50 на сто намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст.  \r\nТези групи хора имат право да получат безплатно годишна винетна такса за един собствен или съпружеска имуществена общност лек автомобил с обем на двигателя до 2000 куб. см и мощност до 117,64 kW – 160 к.с. Дирекцията приема заявления за получаване на безплатна електронна винетка. До отпечатването на новия формуляр ще се ползва действащият образец на заявление-декларация. Документите може да се подават лично по настоящ адрес, по електронен път или с универсална пощенска услуга с известие за доставяне – обратна разписка. \r\nВенцеслав ИЛЧЕВ", "date": "2019.01.10", "title": "Кюстендил: Дирекция „Социално подпомагане” продължава приема на заявления за безплатни електронни винетки за хората с трайни увреждания"}
{"url": "http://www.focus-news.net/news/2019/01/10/2610684/fokus-makedoniya-izklyuchenite-deputati-ot-vmro-dpmne-ne-sa-saglasni-s-iskaniyata-na-besa-dogovorihme-se-s-gartsiya-a-ne-mozhem-pomezhdu-si.html", "text": "Парламентарната група, съставена от осем депутати от опозицията, изключени от редиците на ВМРО-ДПМНЕ, не са съгласни с исканията на БЕСА, отбелязва електронното издание на македонския  „Фокус“ . \r\nОсмината депутати са на мнение, че не бива да се променя съгласуването с Гърция, т.е. гражданството „македонец/гражданин на Република Северна Македония\" трябва да остане. \r\nАко искането на БЕСА за заличаване на „македонец“ бъде прието, групата вероятно няма да подкрепи конституционните промени. \r\n„Не отстъпване от договореното с Гърция, т.е. гражданството да бъде македонец/гражданин на Република Северна Македония. Това е нашата крайна позиция. Това е най-голямата придобивка и затвърждаване на идентичността. Договорихме  се с Гърция, а не можем да го направим помежду си“, коментираха от парламентарната група,  координирана от депутата Елизабета Канческа-Милевска. \r\nПремиерът Зоран Заев увери, че договореното с Гърция за гражданството ще остане. Отложеното заседание на парламента трябваше да бъде подновено в 16:00 часа българско време. Тереза Герова", "date": "2019.01.10", "title": "„Фокус“ (Македония): Изключените депутати от ВМРО-ДПМНЕ не са съгласни с исканията на БЕСА: „Договорихме се с Гърция, а не можем помежду си“"}
{"url": "http://www.focus-news.net/news/2019/01/10/2610724/api-na-11-yanuari-se-otvaryat-ofertite-za-stroitelen-nadzor-pri-izgrazhdaneto-na-33-km-ot-patya-mezdra-botevgrad.html", "text": "На 11 януари, се отварят офертите на участниците в обществените поръчки за строителен надзор при изграждането на 33 км от път I-1 Мездра - Ботевград. Това съобщиха от  пресцентъра на Агенция \"Пътна инфраструктура\" . Проектът ще се финансира със средства от републиканския бюджет. Индикативната стойност на поръчката за строителен надзор при актуализацията на техническия проект и строителството на път І-1 (Е-79) Мездра – Ботевград, лот 1 от км 174+800 до км 194+122, е 1 800 000 лв. без ДДС. За надзора при допълнителното проектиране и строителството на участъка от лот 2 - от км 161+367 до км 174+800, прогнозната стойност е 2 340 000 лв. без ДДС. \r\nНа 12 октомври 2018 г. Агенция „Пътна инфраструктура“ стартира обществените поръчки за избор на изпълнители при изграждането на 33 км от път I-1 между Мездра и Ботевград. Това е една от най-сложните отсечки по направлението Видин – Ботевград предвид терена, през който преминава. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н.  \r\nПредвид сложността на проекта индикативната му стойност е близо 302 млн. лв. без ДДС, а средствата са от републиканския бюджет. За първи път при изпълнението на тези обществени поръчки ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. \r\nСрокът на изпълнение на поръчката е 1096 дни, от които 180 дни за проектиране и 916 дни за строителство. Офертите за изпълнение на строително-монтажните работи за лот 1 се подават до 17 януари, а за лот 2 - 24 януари 2019 г. \r\nНаправлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.01.10", "title": "АПИ: На 11 януари  се отварят офертите за строителен надзор при изграждането на 33 км от пътя Мездра - Ботевград"}
{"url": "http://www.focus-news.net/news/2019/01/10/2610723/andriyan-petrov-zam-oblasten-upravitel-obstanovkata-v-oblast-smolyan-e-spokoyna-nyama-naseleni-mesta-bez-tok-rekite-i-vodoemite-se-nablyudavat-zaradi-valezhite.html", "text": "В Смолян и по ниските части в областта вали дъжд, а по високите части валежите са от слаб сняг, пътищата са проходими при зимни условия, няма населени места без ток към този момент и засега обстановката е спокойна. Това каза за  Радио „Фокус“ – Смолян  Андриян Петров – зам.-областен управител на Смолян. „Притеснението ни вчера бе прехода от сняг към дъжд и затова сме предупредили Областно пътно управление да обработват пътните настилки, така че да не се образуват поледици и за момента това се изпълнява както трябва“, поясни Петров. Той уточни , че два пъти днес е направил обход през проходите „Превала“, „Рожен“ и „Пампорово“, непрекъснато се поддържа връзка с директора на Пътната служба. „За момента по отношение на пътната мрежа в област Смолян няма притеснение. Наблюдават се реките и водоемите, тъй като с валежите от дъжд на някои места ще се получи скоростно снеготопене, но не вярвам да окаже съществено влияние върху увеличаването на водните обеми на реките“, допълни Петров. Той изрази надежда нощта да премине спокойно въпреки очакваните обилни валежи. \r\nНели ГЕРГЬОВСКА", "date": "2019.01.10", "title": "Андриян Петров, зам.-областен управител: Обстановката в област Смолян е спокойна, няма населени места без ток, реките и водоемите се наблюдават заради валежите"}
{"url": "http://www.focus-news.net/news/2019/01/10/2610706/afp-donald-tramp-shte-prousne-uchastie-v-davos-ako-chastichnata-blokada-na-pravitelstvoto-ne-bade-vdignata.html", "text": "Президентът на САЩ Доналд Тръмп ще пропусне годишната международна конференция в Давос, Швейцария, ако частичната блокада на американското правителството не бъде вдигната, предава  AFP . \r\nТръмп планира да присъства на срещата в Давос след по-малко от две седмици, но подчерта: „Ако частичната блокада продължава, няма да отида\". \r\nАмериканското правителство е под блокада вече три седмици заради спора за финансирането на стената по американско-мексиканската граница. Демократите отказват да отпуснат исканите от Тръмп средства, припомня агенцията. Тереза Герова", "date": "2019.01.10", "title": "AFP: Доналд Тръмп ще пропусне участие в Давос, ако частичната блокада на правителството не бъде вдигната"}
{"url": "http://www.focus-news.net/news/2019/01/10/2610722/chl-kor-prof-grigor-gorchev-umbal-sveta-marina-pleven-robotiziranata-sistema-ot-posledno-pokolenie-da-vinci-xi-se-izpolzva-za-parvi-pat-v-balgariya-i-iztochna-evropa.html", "text": "Роботизираната система от последно поколение Da Vinci Xi се използва за първи път в България и Източна Европа. Това каза управителят на УМБАЛ „Света Марина”-Плевен чл.-кор. проф. Григор Горчев след извършването на операция с роботизираната система от последно поколение da Vinci Xi в УМБАЛ „Св. Марина” в града, предаде кореспондентът на  Радио „Фокус” . „Доста се направи в тази област в последните единадесет години, преминахме през много перипетии и останахме водещи в областта”, коментира проф. Горчев.  \r\n„Най-новото в сферата е системата Xi, която излезе на пазара преди по-малко от година днес с проф. Томов за първи път я изпробвахме. Беше уникално по отношение на бързина, лекота, бърза мисъл на самия софтуер”, добави той.  \r\nУправителят на болницата обясни, че двамата с проф. д-р Славчо Томов и техните екипи са извършили поотделно две гинекологични операции. „Урологичният екип ще се ръководи от доц. д-р Николай Колев, а хирургичният - от д-р Димитър Цанков.До края на годината ще имаме още един обучен гинекологичен екип, освен нашите с проф. Томов, един урологичен и един хирургичен. Така покриваме целия обем на хирургията”, обясни проф. Горчев.  \r\nПо думите му от гледна точка на пациентите новата система се повишава прецизността при операциите и спомага за по-бързото възстановяване след процедурата. \r\nПроф. Горчев отбеляза още, че на 26 септември 2019 г. УМБАЛ „Света Марина” ще бъде домакин на XI-ия конгрес по роботизирана хирургия, което е голяма част за лечебното заведение.  \r\nВиолета КРЪСТЕВА", "date": "2019.01.10", "title": "Чл.-кор. проф. Григор Горчев, УМБАЛ „Света Марина”-Плевен: Роботизираната система от последно поколение Da Vinci Xi се използва за първи път в България и Източна Европа"}
{"url": "http://www.focus-news.net/news/2019/01/10/2610726/api-dvizhenieto-v-tunel-topli-dol-na-am-hemus-shte-e-dvuposochno-v-edna-traba-ot-1030-ch-do-1630-ch-na-11-yanuari.html", "text": "Утре – 11 януари, от 10.30 ч. до 13.30 ч. движението в тунел „Топли дол“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София. Това съобщиха от пресцентъра на  Агенция \"Пътна инфраструктура\" \r\nОт 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.10", "title": "АПИ: Движението в тунел „Топли дол“ на АМ „Хемус“ ще e двупосочно в една тръба от 10.30 ч. до 16.30 ч. на 11 януари"}
{"url": "http://www.focus-news.net/news/2019/01/10/2610715/v-parlamenta-e-vneseno-predlozhenieto-na-pravitelstvoto-za-zapochvane-na-pregovori-sas-sasht-za-zakupuvane-f-16.html", "text": "В деловодството на парламента е постъпил докладът и проекторешението към него за придобиване на нов тип боен самолет. Това сочи справка на сайта на  Народното събрание . Докладът е внесен на 10 януари 2019 г. Чрез него се предлага на парламента да възложи на министър-председателя да създаде организация и преговорен екип за изготвяне на проект на международен договор и провеждане на преговори с правителството на САЩ за неговото придобиване. Очаква се следващата седмица Народното събрание да гласува предложението на кабинета. Агенция „Фокус“  припомня:   \r\nДокладът за избор на нов многоцелеви изтребител за Военновъздушните сили бе внесен в Министерския съвет на 22 декември от министъра на отбраната Красимир Каракачанов и от министъра на икономиката Емил Караниколов. Документът е изработен от междуведомствената експертна комисия и политико-военната група за избор на нов изтребител.  \r\nТемата предизвика дебат между институции и политици.  Президентът Румен Радев  разкритикува правителството заради конкурса за придобиване на нов тип боен изтребител и проблемите с въвеждането. Той посочи, че конкурсът за нов изтребител е удар по България. Вицепремиерът и министър на отбраната Красимир Каракачанов  заяви, че важното е да се направи добър избор и да се закупи един силен и мощен изтребител за нашите ВВС. По думите му всички останали приказки са дребно политиканство. Председателят на ПГ на ГЕРБ и заместник-председател на партията Цветан Цветанов  коментира, че когато инвестиционният разход за модернизация на армията се прави прозрачно, на президента Румен Радев не му харесва. Той уточни, че уважава качествата на държавния глава като пилот, но не като политик. Председателят на Комисията по отбрана и депутат от ГЕРБ ген. Константин Попов  обясни, че ако изборът ни е F-16, България ще има най-модерния и най-боеспособния самолет в източната част на Европа. \r\nОт опозицията в лицето на ПГ на „БСП за България“ обявиха, че ще гласуват против предложението на Министерския съвет за закупуване на нов боен самолет. Позицията съобщи  лидерът на БСП Корнелия Нинова . По думите ѝ управляващите много пъти са нанасяли удар върху правовата държава и парламентаризма в България, но проектът за решение за нов самолет е дъното и краят. От БСП настояха да бъдат публикувани всички постъпили предложения, защото българите имат право да знаят как и за какво се харчат парите им. \r\nОт АБВ настояха за спиране на процедурата за придобиване нов тип боен самолет.  Председателят на АБВ Румен Петков  посочи, че трябва да се поискат толкова имунитета, колкото гласа има в подкрепа на доклада за придобиване на нов самолет в Народното събрание.", "date": "2019.01.10", "title": "В парламента е внесено предложението на правителството за започване на преговори със САЩ за закупуване F-16"}
{"url": "http://www.focus-news.net/news/2019/01/10/2610727/sport-dvama-balgari-na-svetovnata-kupa-v-adelboden.html", "text": "Водещите ни състезатели в алпийските ски Алберт Попов и Камен Златков ще участват в състезанията от Световната купа в Аделбоден, Швейцария, през уикенда.   \r\nПопов ще стартира в гигантския слалом на 12 януари и в слалома ден по-късно. Златков се пуска само в слалома в неделя.   \r\nПопов на два пъти през сезона влезе в зоната на точките в слалома за  Световната купа, като заема 28-а позиция в генералното класиране в дисциплината с 26 точки. Златков завърши 39-и в класирането за Европейската купа в слалома с 24 точки. \r\nВенцислав ДРАГОМАНОВ", "date": "2019.01.10", "title": "Спорт: Двама българи на Световната купа в Аделбоден"}
{"url": "http://www.focus-news.net/news/2019/01/10/2610719/kyustendil-prodalzhava-snegovalezhat-na-teritoriyata-na-obshtinite-kyustendil-bobov-dol-i-nevestino.html", "text": "Продължава снеговалежът на територията на общините Кюстендил, Бобов дол и Невестино. Това съобщиха за  Радио „Фокус” – Кюстендил  от пресцентъра на Областна администрация – Кюстендил. За област Кюстендил е обявен жълт код за опасни явления. Жълт код е и за повечето области в Западна България за снеговалежи с очаквана снежна покривка 10-15 см, в планинските райони – до 20 см. До момента 65 машини на Областно пътно управление почистват снега по републиканската пътна мрежа. Към този момент няма в нито едно населено място от областта прекъснато електрозахранване, няма прекъсване и на учебния процес в училища от Кюстендилска област. Няма данни за бедстващи хора в региона.  Имало е затворени пътни участъци през нощта и по-рано сутринта, но вече са проходими. Отпаднала е забраната за движение на тежкотоварни автомобили през местността Черна нива по пътя Кюстендил – Дупница. Пътищата в областта са проходими при зимни условия. \r\nВенцеслав ИЛЧЕВ", "date": "2019.01.10", "title": "Кюстендил: Продължава снеговалежът на територията на общините Кюстендил, Бобов дол и Невестино"}
{"url": "http://www.focus-news.net/news/2019/01/10/2610728/aktualna-patna-obstanovka.html", "text": "Информация за състоянието на републиканските пътища към 17.30 часа на 10 януари 2019 г., предоставена от пресцентъра на  Агенция \"Пътна инфраструктура\" .  \r\nМетеорологична обстановка: \r\nТемпературите са в интервала от - 6° до + 8°. \r\nВремето над страната е предимно облачно. \r\nСлаб до умерен вятър духа в областите: Добрич, Кърджали, Монтана, Пазарджик, Разград, Смолян, Търговище, Шумен и Ямбол. \r\nДъжд вали в областите: Варна, Благоевград, Кърджали, Смолян и Хасково, както и в района Айтос, Пода, Карнобат, Ловно ханче, Босна /обл. Бургас/; Лъки и Студенец /обл. Пловдив/, Котел /обл. Сливен/ \r\nСняг вали: в област Кюстендил, Перник и Смолян, както и в района на Попови ливади и Добринище /обл. Благоевград/, Луковит, Тетевен, Ябланица и Априлци /обл. Ловеч/; Картела, Юндола, Каратепе /обл. Пазарджик/; проход „Шипка“; Банкя, Бистрица, Бучин проход, Ботевград, Враждебна, Боровец, Самоков, Владая, Своге, Витиня и АМ „Тракия“ /обл. София/ \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 100 м в област Силистра, както и в района на гр. Русе /обл. Русе/. \r\n- до 150 м в района на Любеново и Люляк /обл. Плевен/. \r\nСъстояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.05.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението по АМ „Хемус“ в тунел „Топли дол“ посока Варна е ограничено поради оглед на състоянието на осветителната уредба. Движението се осъществява двупосочно в лявата тунелна тръба /посока София/. Движението се ограничава в светлата част на денонощието и при благоприятни метеорологични условия. Срок: от 10:30 до 13:30 часа на 11.01.2019 г. \r\nДвижението по АМ „Хемус“ в тунел „Топли дол“ посока София е ограничено поради оглед на състоянието на осветителната уредба. Движението се осъществява двупосочно в дясната тунелна тръба /посока Варна/. Движението се ограничава в светлата част на денонощието и при благоприятни метеорологични условия. Срок: от 13:30 до 16:30 часа на 11.01.2019 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nВъведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Печинско“ - забранен за МПС над 12 т. с ремаркета и полуремаркета.  \r\n- „Превала“ - забранен за МПС над 12 т. както и тегленето на ремаркета и полуремаркета \r\n- „Предел“ - забранен за МПС над 12 т.; \r\n- „Рожен“ – всички МПС да се движат с вериги и е ограничено движението за МПС над 12 т. както и тегленето на ремаркета и полуремаркета \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижение с повишено внимание по път I-9 от км 212+000 до км 216+000 /обходния път на Ахелой/ поради ремонтни дейности на пътното платно. Участъка е сигнализиран с пътни знаци. Срок до 11.01.2019 г.  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nСъстояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.10", "title": "Актуална пътна обстановка"}
{"url": "http://www.focus-news.net/news/2019/01/10/2610731/gabrovo-zaledeni-na-mesta-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. По усойните и планински райони те са заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата е 1 градус. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. \r\nНадежда КРЪСТЕВА", "date": "2019.01.10", "title": "Габрово: Заледени на места са пътните настилки на територията на областта"}
{"url": "http://www.focus-news.net/news/2019/01/10/2610732/veliko-tarnovo-nad-30-vinetki-sa-prodadeni-samo-za-den-v-poshtenskite-stantsii-v-obshtina-gorna-oryahovitsa.html", "text": "Над 30 винетки са продадени в пощенските станции в община Горна Оряховица от 8 на обяд, когато започна продажбата, до 9 януари. Това съобщиха за  Радио „Фокус“ – Велико Търново  от пресцентъра на Общината. Електронни винетки за 2019 година вече могат да се купуват и от офисите на „Български пощи“ в община Горна Оряховица. Продажбата на винетки се извършва на каса в офисите на „Български пощи“ в рамките на работното време на съответната пощенска станция. В община Горна Оряховица винетки могат да бъдат закупени от пощенските станции на всички населени места, с изключение на селата Стрелец и Паисий. \r\nПри закупуването на винетен стикер от пощата е необходимо да се знае само регистрационният номер на автомобила. Преди да бъде изписано името и фамилията на клиента, и да се положи подпис върху предоставения от пощенския служител служебен бон, е необходимо да се провери дали данните са въведени коректно. След като клиентът извърши проверката и постави своя подпис, винетката се потвърждава. Потвърдена винетка не може да се връща или преработва. \r\nЗа категории К1 и К2 годишни винетки няма да се продават. За категория К3 се въвежда „уикенд“ винетка, която ще важи от петък, 12.00 ч., до неделя, 24.00 ч. \r\nНадежда КРЪСТЕВА", "date": "2019.01.10", "title": "Велико Търново: Над 30 винетки са продадени само за ден в пощенските станции в община Горна Оряховица"}
{"url": "http://www.focus-news.net/news/2019/01/10/2610730/prof-slavcho-tomov-mu-pleven-pleven-se-prevrashta-v-tsentar-po-robotizirna-hirurgiya.html", "text": "Плевен се превръща в център по роботизирна хирургия. Това каза ректорът на Медицински университет - Плевен проф. д-р Славчо Томов след извършването на операция с роботизираната система от последно поколение da Vinci Xi в УМБАЛ „Св. Марина” в града, предаде кореспондентът на  Радио „Фокус” . „Това е специален ден за нас. Роботизираната хирургия за нас не е просто хирургия, тя е философия. Тази философия има няколко страни. Един път трябва да имаме високотехнологична система, втори път много добре обучен и високо квалифициран екип, на трето място - високотехнологична база”, каза проф. Томов.  \r\n„Още с първата робот асистирана операция, извършена преди почти 11 г. започнахме поредица от научно-изследователски проекти. От 2008 започнахме поредица научни проекти с проф. Горчев, една част от тях вече са финализирани. Не останахме на една позиция, продължихме да надграждаме. Праз 2018 започнахме проекта на МУ за център за компетентност и едно направленията в него е минимално инвазивна и роботизирана хирургия. Работим заедно с института по роботика на БАН и сме заложили проекти за близките пет години, които да реализираме. Смятам, че така Плевен ще придобие нови измерения за медицинската общност”, коментира ректорът на МУ - Плевен.  \r\nТой обясни, че по-старият модел на системата - Da Vinci S, e спрян от производство и поддръжка, но тя ще бъде разположена в Телекомуникационния център на Медицински университет и ще бъде една от базите за обучение на студентите и лекарите с интерес към роботизираната хирургия. „Дори и стара, тази система има своите качества и може да се използва за обучение. Вече повече от година имаме дисциплина минимално инвазивна хирургия. Тя е свободно избираема по нея се обучават 50 студенти”, добави той. \r\n„Благодаря на болница св. Марина за тази инвестиция, тя не е само за клиничната й дейност, но и вложение за университета и университетската академична общност на Плевен. Независимо един от друг с проф. Горчев стигаме до извода, че Плевен с двете университетски болници и Медицинския университет се превръща в център по роботизирана хирургия в България и Източна Европа. Решили сме да го институционализираме като такъв. На следващото заседание на Академичния съвет ще вземем решение за създаване на научно-изследователска структура към МУ, ще се нарича Център по роботизирана хирургия и ще обединява трите компонента: обучение, научно-изследователска дейност в двете болници и клинична дейност по клинични пътеки в университетската болница „Св. Марина”. Медицински университет Плевен е първият в областта на роботизираната хирургия, който я развива и надгражда във всички аспекти.”  \r\nВиолета КРЪСТЕВА", "date": "2019.01.10", "title": "Проф. Славчо Томов, МУ-Плевен: Плевен се превръща в център по роботизирна хирургия"}
{"url": "http://www.focus-news.net/news/2019/01/10/2610734/pregled-na-mezhdunarodnite-novini-do-18-chasa-agentsiya-fokus.html", "text": "Скопската телевизия  „Канал 5“  съобщава ексклузивно, че 75-то заседание на македонския парламент, в дневния ред на което са промените в Конституцията, е отложена за петък, 11 януари. Началото й е в 12:00 часа местно време (13:00 часа българско време).  \r\nИнформацията е обявена от кабинета на председателя на законодателния орган в Скопие Талат Джафери. \r\nЗаседанието трябваше да започне в 13:00 часа местно време (14:00 часа българско време), но началото бе отложено с два часа заради застой в преговорите с БЕСА на Билал Касами за дефиницията на гражданството. \r\nНа дневен ред са предложените изменения в четири члена на Конституцията на Република Македония, както и проектозакона за гласуването им, което ще бележи третата и последна  фаза от процеса на конституционни промени, произтичащи от договора с Гърция за името.  \r\nПремиерът Зоран Заев заяви днес по-рано, че е все още води преговори с БЕСА на Билал Касами за намиране на техническа формулировка по отношение на дефиницията за гражданството, за да се осигурят необходимите 80 депутати за приемане на измененията в Конституцията. \r\n***  Парламентарната група, съставена от осем депутати от опозицията, изключени от редиците на ВМРО-ДПМНЕ, не са съгласни с исканията на БЕСА, отбелязва електронното издание на македонския  „Фокус“ . \r\nОсмината депутати са на мнение, че не бива да се променя съгласуването с Гърция, т.е. гражданството „македонец/гражданин на Република Северна Македония\" трябва да остане. \r\nАко искането на БЕСА за заличаване на „македонец“ бъде прието, групата вероятно няма да подкрепи конституционните промени. \r\n„Не отстъпване от договореното с Гърция, т.е. гражданството да бъде македонец/гражданин на Република Северна Македония. Това е нашата крайна позиция. Това е най-голямата придобивка и затвърждаване на идентичността. Договорихме  се с Гърция, а не можем да го направим помежду си“, коментираха от парламентарната група,  координирана от депутата Елизабета Канческа-Милевска. \r\nПремиерът Зоран Заев увери, че договореното с Гърция за гражданството ще остане. Отложеното заседание на парламента трябваше да бъде подновено в 16:00 часа българско време. \r\n***  Критични моменти в преговорите между македонския премиер Зоран Заев и ръководството на опозиционното крило на БЕСА, оглавявано от Билал Касами. Според информацията, която е получил излъчващият на албански  скопски телевизионен канал „Алсат – М“ , е малко вероятно да се постигне договорка. \r\nСпоред събеседниците на медията, Заев не приема в конституционния закон определението за гражданството да е по следния начин: гражданство на Македония/гражданин на Република Северна Македония, както са поискали от БЕСА. \r\nМеждувременно неофициално се е разбрало, че от опозиционната албанска партия са категорични, че македонското гражданство е валидно за „македонците“, но не и за албанците. \r\nСрещите ще продължат на партийно ниво, а междувременно депутатът от БЕСА Фадил Зендели е напуснал парламента заради партийни консултации и не отговаря на телефонните обаждания. \r\nПарламентарното заседание за конституционните промени, което трябваше да започне в 13 часа (14 часа българско време), беше отложено за 15 (16) часа. \r\n***  Малко преди 17:30 часа местно време (съвпада с българското време) правителственият самолет на германския канцлер Ангела Меркел кацна на международното летище „Елефтериос Венизелос\" в Атина, с което започна официалното й посещение в страната, съобщава електронното издание на водещия гръцки ежедневник  Naftemporiki . \r\nГерманският канцлер се отправя към имението „Максимос“, където ще се срещне с премиера на южната ни съседка Алексис Ципрас. \r\nВъв връзка с посещението на Меркел в Атина бяха въведени строги мерки за сигурност. Наблюдава се засилено полицейско присъствие, затворени са няколко улици, а също и метростанции в града. В сила е забрана за събирания на граждани и шествия в центъра на града. \r\n***  Държавният глава на САЩ Доналд Тръмп е готов за нови бомбардировки в Сирия, въпреки че американската администрация разчита да не се налага прибегването до подобни действия. Това заяви държавният секретар на САЩ Майк Помпео в рамките на реч в Кайро – една от спирките от обиколката му в Близкия изток, предава  TACC . \r\n„Президентът Тръмп може да нанесе бомбардировки срещу режима (на президента на Сирия) Башар Асад, но се надяваме, че няма да се наложи САЩ отново да правят това“, подчерта Помпео в речта си, изнесена в Американския университет в египетската столица. \r\n***  Държавният секретар на САЩ Майк Помпео призова да сложи край на съперничествата в Близкия изток, за да отслаби влиянието на Техеран, като същевременно обеща да „изгони всички останали последни ирански ботуши\" от Сирия, предава  AFP . \r\n„Време е да се сложи край на старите съперничества, заради доброто на региона\", заяви Помпео в рамките на реч в Кайро – една от спирките в обиколката му в Близкия изток, предприета с цел да увери съюзниците на САЩ плановете им изтеглят контингента си от Сирия. \r\nСАЩ „ще използват дипломация и ще работят с нашите партньори, за да изгонят всички останали ирански ботуши\" от Сирия и ще засилят усилията си „да донесат мир и стабилност на страдащия дълги години сирийски народ\", допълни Помпео. \r\n***  Президентът на САЩ Доналд Тръмп ще пропусне годишната международна конференция в Давос, Швейцария, ако частичната блокада на американското правителството не бъде вдигната, предава  AFP . \r\nТръмп планира да присъства на срещата в Давос след по-малко от две седмици, но подчерта: „Ако частичната блокада продължава, няма да отида\". \r\nАмериканското правителство е под блокада вече три седмици заради спора за финансирането на стената по американско-мексиканската граница. Демократите отказват да отпуснат исканите от Тръмп средства, припомня агенцията. \r\n***  Унгарският премиер Виктор Орбан заяви в четвъртък, че иска да види мнозинство на антиимиграционните партии в Европейския парламент по-късно тази година, което, както увери той, ще доведе до подобни промени и в европейските институции, предава  Reuters . \r\nЦелта на Будапеща е първо да осигури антиимиграционно мнозинство в ЕП, след това в Европейската комисия, а по-късно, когато националните избори променят политическия пейзаж на континента, и на Европейския съвет, където националните лидери взимат най-важните решения за Съюза, заяви Орбан на пресконференция в унгарската столица. \r\n***  Втора делегация от САЩ за ракетите „Пейтриът” ще дойде за преговори в Турция на 15-16  януари, предаде  CNN Türk .  Министърът на външните работи на Турция Мевлют Чавушоглу заяви в телевизионно  предаване, че „ракетите „Пейтриът” няма да заемат мястото на руските ЗРК С – 400.”. „Ние в момента имаме нужда от тях. В бъдеще можем да вземем и „Пейтриът”, ако условията ни изнасят. Като време за доставки; съвместно производство; трансфер на технологии; възможности за кредитиране. Ако всичко това ни е изгодно. Ние правим търговия, пазарим се. Обаче в търговията няма такова положение: „Откажи се от другия и вземи от мен.”. Такова условие Турция не може да приеме.”, посочва Мевлют Чавушоглу, цитиран от CNN Türk. \r\n***", "date": "2019.01.10", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/01/10/2610736/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 1 градус. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nНа пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.01.10", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/01/10/2610738/varna-nad-2000-sa-nezakonnite-postroyki-v-tsiganskoto-geto-maksuda-v-rayon-mladost-vav-varna.html", "text": "Над 2000 са незаконните постройки в циганската махала „Максуда“, попадаща на територията на район „Младост“. Това каза за  Радио „Фокус“ – Варна  кметът на района Христо Христов. По негова информация, в момента администрацията проучва над 250 незаконни постройки, които се очаква да бъдат съборени през следващите години. Много от тях са опасни за обитателите им. Според Христо Христов, през миналата година администрацята е предложила на семейство, чиято къща е била бутната с багери, настаняване в Общинския приют. Фамилията обаче отказала, защото не харесала условията там, очакванията били да ги преместят на по-луксозно място. По думите на кмета, премахването на незаконните цигански къщи струва доста на Общината и данъкоплатците, тъй като разходите са много.  \r\nРайонният кметът отбеляза още, че близо 50 незаконни цигански къщи, попадащи в обхвата на новия бул. „Васил Левски“ във Варна, са били съборени през миналата година. Според него, през тази година вероятно също ще има съборени негодни и опасни  къщи. „В общи линии не сме спирали да събаряме къщи“, коментира той. Георги Недев добави, че досега не е имало напрежение в циганската махала заради изпълнението на заповедите за премахване. От администрацията са осигурили медиатори, които да работят с останалите без покрив фамилии. На много от тях е предложено настаняване в Общинския приют за бездомни и социалнослаби лица, но голяма част са отказали. \r\nХристо Христов заяви също, че 60 незаконни постройки ще бъдат съборени през тази година в „Максуда“. По думите му в момента се извършват процедури, които са доста сложни. През миналата година в махалата са били бутнати близо двадесетина опасни и незаконни къщи със стари, влезли в сила заповеди. Според кмета, събарянето на новите постройки най-вероятно ще предизвика напрежение и разправии в района, тъй като там има доста хора. Те се намират се в 15-ти микрорайон, на ул. „Иван Селимински“, от моста на „Свобода“ към ул. „Капитан Райчо“, по дерето. Кметът Христо Христов коментира, че процедурите се спазват доста стриктно и припомни, че преди няколко години е имало проблем с жалби от правозащитни организации. Той призна, че заради събаряне на незаконни постройки също е получавал лични заплахи. \r\nДиана СТОЕВА", "date": "2019.01.10", "title": "Варна: Над 2000 са незаконните постройки в циганското гето „Максуда“ в район „Младост“ във Варна"}
{"url": "http://www.focus-news.net/news/2019/01/10/2610737/kathimerini-gartsiya-iska-promeni-v-makedonskite-uchebnitsi-po-istoriya.html", "text": "Гърция поиска от Македония (в източника - Бивша югославска република Македония) да премахне от учебниците си по история ревизионистки и иредентистки елементи, включително заблуждаващи карти и препратки към древната гръцка цивилизация, съобщава електронното издание на атинския ежедневник  Kathimerini , като се позовава на статия от ANA-MPA. \r\nСъобщава се, че искането е направено по време на неотдавнашна среща в Солун на съвместна експертна комисия, натоварена с обсъждането на археологически, исторически и образователни въпроси. \r\nКомисията бе създаден, след като Атина и Скопие постигнаха споразумение за преодоляване на спора за името, подписано миналия юни. Предстои договорът да бъде ратифициран от двата парламента. \r\nОчаква се експертите да се срещнат отново по-късно този месец, допълват от редакцията. Тереза Герова", "date": "2019.01.10", "title": "Kathimerini: Гърция иска промени в македонските учебници по история"}
{"url": "http://www.focus-news.net/news/2019/01/10/2610740/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. На места продължава да превалява слаб сняг. Към този час няма въведени допълнителни ограничения за движението на моторни превозни средства заради снега. Навсякъде пътните настилки са заснежени, извършват се обработки. 60 машини работят по републиканската пътна мрежа на територията на област Кюстендил. Повече сняг има в Осоговска планина, Рилски манастир и в посока ГКПП „Олтоманци”, както и в Конявската планина. Движението по Автомагистрала „Струма“, главен път Е-79 и пътят Радомир – Кюстендил – ГКПП „Гюешево” се осъществява без проблеми. \r\nПо информация от дежурния на ГКПП „Гюешево” пътят към пункта е проходим при зимни условия. Пътните настилки са заснежени, извършва се обработване и опесъчаване. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.10", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/10/2610735/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма ограничения за движението на леки и товарни автомобили. Към момента никъде на територията на областта не вали сняг. Няма регистрирани тежки пътни инциденти през изминалия ден по пътищата, които са част от републиканската пътна мрежа. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nИнтензивен е трафикът по главните улици и булеварди в областния град, пътните настилки са почистени и обработени. Градският транспорт се движи по разписание. Всички светофарни уредби в града са изправни. \r\nНатали СТЕФАНОВА", "date": "2019.01.10", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2019/01/10/2610729/naftemporiki-gartsiya-germanskiyat-kantsler-katsna-na-mezhdunarodnoto-letishte-v-atina.html", "text": "Малко преди 17:30 часа местно време (съвпада с българското време) правителственият самолет на германския канцлер Ангела Меркел кацна на международното летище „Елефтериос Венизелос\" в Атина, с което започна официалното й посещение в страната, съобщава електронното издание на водещия гръцки ежедневник  Naftemporiki . \r\nГерманският канцлер се отправя към имението „Максимос“, където ще се срещне с премиера на южната ни съседка Алексис Ципрас. \r\nВъв връзка с посещението на Меркел в Атина бяха въведени строги мерки за сигурност. Наблюдава се засилено полицейско присъствие, затворени са няколко улици, а също и метростанции в града. В сила е забрана за събирания на граждани и шествия в центъра на града. Тереза Герова", "date": "2019.01.10", "title": "Naftemporiki (Гърция): Германският канцлер кацна на международното летище в Атина"}
{"url": "http://www.focus-news.net/news/2019/01/10/2610742/ria-novosti-nikolas-maduro-polozhi-kletva-za-vtori-mandat-kato-prezident-na-venetsuela.html", "text": "Николас Мадуро положи клетва за втори мандат като президент на Венецуела за периода 2019-2025 г. Церемонията бе излъчена на живо по местната телевизия, предава руската информационна агенция  РИА Новости . \r\nВстъпването в длъжност на президента се състоя в сградата на Върховния съд на страната, въпреки че според Конституцията той трябва да се закълне във вярност пред Народното събрание. Въпреки това, контролираният от опозицията парламент бе изключен от участие в политическия живот на Венецуела, така че церемонията бе прехвърлена във Върховния съд. Член 231 от Конституцията на латиноамериканската страна допуска подобно изключение.  \r\nНа церемонията по инаугурацията присъстват кубинският президент Мигел Диас-Канел, президентите на Боливия и Салвадор Ево Моралес и Санчес Серен, президентът на Никарагуа Даниел Ортега, заместник-председателят на Турция Фуат Октай, министърът на земеделието и селските райони на Китай Хан Чанфу, генералният секретар на ОПЕК Мохамед Баркиндо. Руската делегация се оглавява от заместник-председателя на Съвета на Федерацията Иляс Умаханов. В същото време, много държави, включително САЩ и нейните съседи на континента, които са членове на Група „Лима“, отказаха да признаят новия мандат на Мадуро. Тереза Герова", "date": "2019.01.10", "title": "РИА Новости: Николас Мадуро положи клетва за втори мандат като президент на Венецуела"}
{"url": "http://www.focus-news.net/news/2019/01/10/2610741/gergana-yancheva-bsp-obshtina-blagoevgrad-prehvarlya-sobstveniya-si-proval-pri-upravlenieto-na-kamernata-opera-varhu-kulturnata-institutsiya.html", "text": "Община Благоевград прехвърля собствения си провал при управлението на Камерната опера върху  състава на културната институция. Това каза в предаването „Червена линия“ на  Радио „Фокус“  общинският съветник  от групата на БСП в Благоевград  Гергана Янчева по повод съкращения в състава на операта. Тя обясни, че в заповедите за уволнение на музиканти от декември месец е посочено, че от 26 ноември 2018г. е утвърдено ново длъжностно разписание, съгласно което „Камерна опера“ се преобразува в „Камерен оркестър“. При създалата се ситуация се е породило обществено недоволство, защото с тази стъпка се посяга на структурата и на същността на културната институция, обясни тя.  \r\nЗа преструктурирането може да се съди и по изказвания на заместник кмета по култура на Благоевград, от които става ясно, че на работа ще останат само музикантите на струнни инструменти. Янчева обясни още, че без солисти и музиканти на духови инструменти следва извода, че опера вече няма да има. „Възмущение буди фактът, че вината за неефективната дейност на операта се прехвърля на състава. В последните години съгласно политиката на Община Благоевград всички местни културни институции работят с вход свободен, така че няма как да се очакват приходи. Екипът на операта е бил поставен в безизходица“, каза още тя. Съставът е получавал само заплатите си без финансиране за създаване на нови  постановки. „В крайна сметка се предвижда съществуването на камерен оркестър, дейността на който да се развива на база гостуващи солисти, което не е правилно“, коментира Янчева.  Тя обясни, че декември миналата година съветници в града са депозирали питане към общинското ръководство. Един от въпросите в него е бил: „Какво предвижда длъжностното разписание на „Камерна опера?“. „Все още не е получен официален отговор от общинското ръководство, но е повече от очевидно, че „Камерна опера“ - Благоевград вече няма да има“, каза Гергана Янчева. Тя допълни, че според жители на Благоевград статутът на операта трябва да се запази, защото градът има нужда от тази културна институция. \r\nРосица АНГЕЛОВА", "date": "2019.01.10", "title": "Гергана Янчева, БСП: Община Благоевград прехвърля собствения си провал при управлението на Камерната опера върху  културната институция"}
{"url": "http://www.focus-news.net/news/2019/01/10/2610743/kiril-leonov-bsp-pernik-strukturata-ni-e-gotova-na-80-s-kandidatite-za-kmetove-na-naseleni-mesta.html", "text": "Структурата ни е готова на 80 % с кандидатите за кметове на населени места. Това каза Кирил Леонов, председател на БСП – Перник и на групата общински съветници от партията в местния парламент в града, в интервю за предаването „Червена линия“ на  Радио „Фокус“.  „Доколко сме готови за предстоящите избори, ще покажат резултатите. Донякъде имаме готовност с кандидати. За общински съветници все още не, но за кметове на населени места на около 80 % сме готови. Що се отнася до общинските съветници, смятам да наблегнем на професионализма. Като председател на групата виждам някои недостатъци в сегашната. Те идват от липсата на професионален опит, като липсата на юристи, лекари и хора, които имат опит в дадена сфера. Ще наблегнем най-вече върху професионализма и след това върху партийната принадлежност“, каза Леонов. По отношение на това какъв град искат социалистите, Леонов посочи, че Перник трябва да бъде един европейски град със социална принадлежност. \r\nДеница КИТАНОВА", "date": "2019.01.10", "title": "Кирил Леонов, БСП – Перник: Структурата ни е готова на 80 % с кандидатите за кметове на населени места"}
{"url": "http://www.focus-news.net/news/2019/01/10/2610725/zlatin-velev-zam-kmet-na-plovdiv-prizovavame-horata-da-ne-nosyat-obemisti-bagazhi-na-otkrivaneto-na-plovdiv-evropeyska-stolitsa-na-kulturata-2019.html", "text": "Призоваваме хората да не носят обемисти багажи, за да не се налага допълнителна проверка и мероприятието да протече по-спокойно, каза пред журналисти зам.-кметът на Община Пловдив с ресор „Транспорт“ инж. Златин Велев, по повод откриващото събитие за „Пловдив - Европейска столица на културата 2019“, предаде репортер на  Радио „Фокус“-Пловдив . Той добави, че към момента режимът на движението, който е въведен по бул. „Цар Борис III Обединител“, където се намира 30-сет метровата кула, по никакъв начин не затруднява движението живеещите в зоната. „ \r\nДостъпът до всички точки на града е наличен и хората се предвиждат и снабдяват. От 12 часа в събота периметърът ще бъде разширен. Движението на моторните превозни средства ще бъде спряно по цялото протежение на бул. „Цар Борис ІІІ Обединител”, от кръстовището с бул. „Христо Ботев” до кръстовището с бул. „Шести септември”. Изходът от Старинен Пловдив и квартал „Капана” ще се осъществява през ул. „Фредерик Жулио Кюри” към бул. „Шести септември”.  Спира се движението по ул. „Патриарх Евтимий”, източно и западно от бул. „Цар Борис ІІІ Обединител”, ограничава се и достъпът към бул. „Цар Борис ІІІ Обединител” от ул. „Граф Игнатиев” и ул. “Цанко Дюстабанов”.  В кв. „Капана“ и в съседните зони ще могат да влизат и да се обслужват само живеещите там. Пунктовете, които ще бъдат изградени, ще са подвижни. Те ще са с полицейско присъствие, като всеки, който иска да напусне зоната с автомобил, ще може да го направи. Няма да се допускат допълнителни автомобили, за да не се получат задръствания и блокиране на улици“, каза още зам.-кметът. Той призова всички, които желаят да присъстват на събитието, да тръгнат по-рано.  Ще се раздават шалчета, одеяла и сувенири от южната страна, северната страна преди Тунела, от запад до Пощата и до църквата „Св. Петка“.  \r\nСедем автобусни линии - 1,4, 6,9, 10,12 и 21, ще се движат с делнично разписание, както и ще се осигури по-голям брой автобуси. Осигурени са и буферни паркинги. Това са паркингите на Колодрум-а. Ще се допуска паркиране на булевардите „Найчо Цанов“ и „Менделеев“. От северната страната са паркингите на Панаира. От западната страна това е паркингът пред стадион „Пловдив“. Забранява се паркирането на автомобили по ул. „Иван Вазов”, от кръстовището с ул. „Авксентий Велешки” до кръстовището с ул. „Цар Асен”, по ул. „Цар Асен” до кръстовището с ул. “Цанко Дюстабанов”, по ул. „Д-р Г. М. Димитров”, от кръстовището с ул. „Цар Асен” до кръстовището с ул. „Крали Марко”, също по ул. „Крали Марко”. \r\nМария РУСЕВА", "date": "2019.01.10", "title": "Златин Велев, зам.-кмет на Пловдив: Призоваваме хората да не носят обемисти багажи на откриването на „Пловдив - Европейска столица на културата 2019“"}
{"url": "http://www.focus-news.net/news/2019/01/10/2610747/zam-kmetat-na-blagoevgrad-hristina-shopova-276-mln-lv-sa-predvideni-za-obrazovanie-v-byudzheta-na-obshtinata-za-2019-godina.html", "text": "27.6 млн. лв. са предвидени за образование в бюджета на Община Благоевград за 2019 година. Това каза заместник-кметът на Благоевград с ресор култура и хуманитарни дейности Христина Шопова по време на обществено обсъждане на проекта за бюджет и инвестиционна програма на общината, предаде репортер на  Радио „Фокус” – Пирин . По думите й това представлява ръст с 18 %. „За финансиране на местните дейности и дофинансиране на делегираните  държавни дейности в системата на образованието са осигурени 3.4 млн. лв., в това число за издръжка на детските градини са осигурени 2.2 млн.лв.”, отбеляза Шопова. Тя добави, че за здравеопазване субсидията за делегираните държавни дейности е 3.1 млн. лв., което е с 9.8% ръст спрямо 2018 година. „За сметка на общинския бюджет са планирани 806 000 лв. за осигуряване на издръжката на детските ясли, детските кухни и средства за общинската програма за подпомагане на двойки с репродуктивни проблеми”, добави Шопова. Тя допълни, че за специализираните институции, предоставящи социални услуги са предвидени 3.1 млн. лв. „За целеви помощи по решение на общинския съвет са планирани 100 000 лв., което е ръст с 37% спрямо началния бюджет за 2018 година. За дофинансиране и функциониране на обществената трапезария и домашен социален патронаж са планирани 730 000 лв.”, уточни Шопова. Тя посочи, че за култура и спорт през 2019 година са предвидени около 1.6 млн.лв., с които ще се финансират Регионален исторически музей, Регионална библиотека и читалища. „За сметка на общинския бюджет са предвидени 4.5 млн.лв. за културните институти – Фолклорен ансамбъл „Пирин”, Биг Бенд, Камерна опера, Общинска галерия, културни мероприятия на Общински куклен театър и зоопарка”, коментира Шопова. Тя подчерта, че за финансиране на дейностите по спорт са планирани 790 000 лв. „Освен тях за издръжка на СК „Пирин” и БД „Спортни имоти“ са разчетени съответно 490 и 881 000. лв.”, каза Шопова. Тя добави още, че ще бъде създаден и фонд „Култура“ с бюджет 200 000 лв. \r\nЗаместник-кметът по строителството инж. Емилия Тунева заяви по време на общественото обсъждане, че инвестиционните разходи са неразделна част от общинския бюджет. По думите ѝ в инвестиционна програма на Община Благоевград са планирани различни капиталови обекти. Тя добави, че в инвестиционната програма за 2019 г. са предвидени 1.8 млн. лв. за жилищно строителство, благоустрояване на уличната мрежа, ВиК мрежата и осветлението. „За опазване на околната среда, чистота и озеленяване са осигурени 8 600 000 лв., а за дейности по транспорт, поддържане и ремонт на пътища средствата са в размер на 861 000 лв.”, каза още инж. Тунева. Тя добави, че се предвиждат също въвеждане на видеонабюдение, изграждане на ВиК инфраструктура на няколко улици и други. Инж. Емилия Тунева посочи, че в инвестиционна програма за 2019 година е заложено реализиране на 9 обекта по предложения на граждани, отправени в рамките на инициативата „Ти предложи, кмете направи”. „Ще бъде направен основен ремонт на детската площадка в кв. „Струмско”, улица Броди, както и основен ремонт на детската площадка в ж. к. „Ален мак”, блок 17. Освен това предстои изграждане на детска площадка в ж. к. „Еленово” между блоковете 46 и 89. Друга детска площадка ще бъде изградена за деца до 3-годишна възраст в „Бялата висота” зад блок 39 в ж. к. „Ален мак”. Ще изградим детски площадки в село Рилци до кметството и в двора на бившето училище. Детска площадка ще направим още при бл. 34 в ж. к. „Ален мак”, добави инж. Тунева. Тя допълни, че в рамките на инициативата ще бъде изградена  комбинирана спортна площадка в село Изгрев, както и спортна площадка в село Рилци. \r\nЛивия НИНОВА", "date": "2019.01.10", "title": "Зам.-кметът на Благоевград Христина Шопова: 27.6 млн. лв. са предвидени за образование в бюджета на Общината за 2019 година"}
{"url": "http://www.focus-news.net/news/2019/01/10/2610746/predstoyashti-sabitiya-v-stranata-za-11-yanuari-agentsiya-fokus.html", "text": "*** \r\nОт 09.00 часа Народното събрание ще проведе пленарно заседание.  \r\n*** \r\nОт 09.00 часа до 18.00 часа в Нова конферентна зала (Огледална зала) СУ „Св. Климент Охридски“ ще се проведе международна научна конференция „Тримата срещи потъпкването на Чехо-словашката пролет“.  \r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т. и др., обвинени в образуване и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д. и др., обвинени в организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Христон М., Филип Ч., Мехмед М., Венко Д. и Ергюн Б., обвинени в образуване и ръководене на организирана престъпна група.  \r\n*** \r\nОт 10.00 часа 9 състав на Специализирания наказателен съд ще гледа делото срещу Деян М., Мирослав М., Неделко Ц., Петър Б. и Христо Г., обвинени в образуване и ръководене на организирана престъпна група.  \r\n*** \r\nОт 10.00 часа 2 състав на Специализирания наказателен съд ще гледа делото срещу Пламен А. и Любка Д., обвинени в съставяне на официален документ с невярно съдържание.  \r\n*** \r\nОт 10.00 часа в 10 въззивен състав на Софийския градски съд ще се гледа делото срещу Константин Каменаров. \r\n*** \r\nОт 12.00 часа пред Министерския съвет е насрочен протест под надслов „Време е!“ против увеличението на цените на продуктите, горивата, данъка на МПС, политическата мафия и др. \r\n*** \r\nОт 13.00 часа в Аулата на УМБАЛ „Св. Иван Рилски” ще се проведе дискусия на тема „Автоимунитет и хранителен интолеранс“.  \r\n*** \r\nОт 13.30 часа в 14 състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в получаване на подкуп.  \r\n*** \r\nОт 14.00 часа заместник-кметът на София доц. д-р Тодор Чобанов ще провери работата по аварийното укрепване на Царските конюшни.  \r\n*** \r\nОт 19.00 часа в Националната художествена галерия ще започне концерт на Камерен ансамбъл „Софийски солисти“ и Камерна капела „Полифония“. \r\n*** \r\nОт 18.00 часа в читалище „Н. Вапцаров“ – Банско, ще гостува мюзикълът „Да пееш под дъжда“.  \r\n*** \r\nОт 18.00 в Читалище „Н. Вапцаров“ – Банско, ще гостува мюзикълът „Да пееш под дъжда“.  \r\n*** \r\nОт 11.00 часа Обсерваторията организира Ден на отворените врати по случай 100-годишния юбилей на Международния астрономически съюз. \r\n*** \r\nОт 14.00 часа в Спортната зала на ПТГ „Н. Й. Вапцаров“ ще се състои общинско първенство по хандбал от програмата на „Ученически игри” 18/19 г. Участват ученици от всички общински училища във възрастите 5-7, 8-10 и 11-12 клас. \r\n*** \r\nОт 16.00 часа в сградата на Община град Добрич в Голямата заседателна зала ще се проведе публично обсъждане на проекта за бюджет на Общината за 2019 г.  \r\n*** \r\nОт 18.00 часа до 20.30 часа във фоайето на Младежкия център ще се проведе инициативата „Да общуваме реално, а не виртуално“ – настолни игри.  \r\n*** \r\nОт 10.00 часа в клуба на ВМРО-Пловдив на бул. „Марица 51“ по случай откриването на Пловдив – Европейска столица на културата. \r\n*** \r\nОт 16.00 часа в галерия Sariev Contemporary, офисът на фондация “Отворени изкуства” и artnewscafe (ул. Отец Паисий 36-40) ще бъде открита самостоятелната изложба „!“. От 18.00 ч. в СКЛАД (ул. \"Екзарх Йосиф\" № 16) ще бъде открита изложбата „Дим. Истории за тютюна“. \r\n*** \r\nОт 17.00 часа в изложбената зала на Регионалния етнографски музей-Пловдив ще бъде открита изложбата „Песента на дървото“.  \r\n*** \r\nОт 17.30 часа в галерия „Пловдив“ ще бъде открита изложба „Пловдив 2019“.  \r\n*** \r\nОт 17.30 часа в Балабановата къща ще се открие изложба на доц. д-р Георги Трифонов, преподавател в АМТИИ, специалност „Дизайн на облеклото“. Събитието е по повод откриването на „Пловдив-Европейска столица на културата 2019“. \r\n*** \r\nОт 18.00 часа ще се проведе протест на жителите на село Войводиново срещу циганския произвол. \r\n*** \r\nОт 18.00 часа в Регионалния исторически музей ще бъде открита изложбата „Преоткриване на наследството“. Събитието е по повод откриването на „Пловдив-Европейска столица на културата 2019“. \r\n*** \r\nОт 18.00 часа в Тютюневия град ще се открие изложбата „ДИМ. Истории за тютюна. Събитието е по повод откриването на „Пловдив-Европейска столица на културата 2019“.  \r\n*** \r\nОт 18.00 часа в Балабановата къща ще се състои Камерен концерт „Юбилеи“, посветен на 120 години от рождението на Панчо Владигеров и 110 г. от рождението на Марин Големинов. Събитието е по повод откриването на „Пловдив-Европейска столица на културата 2019“. \r\n*** \r\nОт 19.00 часа в Камерната зала на Драматичния театър ще се играе театралният спектакъл „Евридика в подземния свят“. Събитието е по повод откриването на „Пловдив-Европейска столица на културата 2019“. \r\n*** \r\nОт 20.00 часа на откритата сцена „ЯДРОТО“ ще започне музикална програма по повод откриването на „Пловдив-Европейска столица на културата 2019“. \r\n***  \r\nОт 15.30 часа в Гербовата зала на Община Свищов ще се състои пресконференция с лауреата за 2019 г. в Международния конкурс за къс хумористичен разказ „Алеко“.  \r\n*** \r\nОт 16.30 часа ще бъде открит Туристически информационен център. От 17.00 часа от къщата музей на Алеко Константинов до паметника на Алеко в Градската градина ще се състои факелно шествие. От 18.00 часа в салона на Първо българско народно читалище „Еленка и Кирил Д. Аврамови“ ще се проведе празничен концерт на Държавна опера-Русе.  \r\n*** \r\nОт 11.30 часа на пл. „Дружба“ ще започнат тържествата по повод 141 години от Освобождението на Стрелча. В изложбената зала на Историческия музей в Стрелча в 11.45 часа ще бъдат представени изложба и филм, посветени на Освобождението на Стрелча.", "date": "2019.01.10", "title": "Предстоящи събития в страната за 11 януари (Агенция „Фокус“)"}
{"url": "http://www.focus-news.net/news/2019/01/10/2610744/blagoevgrad-725-mln-lv-e-makroramkata-na-byudzheta-na-obshtinata-za-2019-godina.html", "text": "72,5 млн. лв. е макрорамката на бюджета на Община Благоевград за 2019 година. Това стана ясно по време на обществено обсъждане на проекта за бюджет и инвестиционна програма на Общината, предаде репортер на  Радио „Фокус“ – Пирин . Проектът за бюджет и инвестиционна програма на Община Благоевград за 2019 г. бе представен от зам.-кмета по икономическите въпроси Иво Николов. На събитието присъстваха още кметът д-р Атанас Камбитов и заместник-кметовете на Община Благоевград Зорница Кралева, инж. Емилия Тунева и Христина Шопова. В общественото обсъждане участват още председателят на Общински съвет – Благоевград Радослав Тасков, общински съветници и граждани. \r\nЗам.–кметът Иво Николов добави, че за Община Благоевград са планирани от Централния бюджет 2,9 млн. лева изравнителна субсидия, 291 хил.лева за зимно поддържане и снегопочистване и 1,2 млн.лева за целева субсидия за капиталови разходи. „Очакваните неданъчни приходи за 2019 година са в размер на 12,3 млн.лева, а от данъци 10,5 млн. лв.”, каза още Николов. Той добави, че основен приоритет за общината ще бъде запазването на ниските ставки на данъците и повишаване на събираемостта. \r\nВ проекта е заложена мярка за увеличение с 10% на средствата за заплати и осигурителни вноски от 2019 г., с което ще се осигури възможност за увеличаване на индивидуалните основни месечни заплати на заетите във всички звена на бюджетна издръжка, въз основа на заеманата длъжност и оценките за постигнатите резултати. \r\nЛивия НИНОВА", "date": "2019.01.10", "title": "Благоевград: 72,5 млн. лв. е макрорамката на бюджета на Общината за 2019 година"}
{"url": "http://www.focus-news.net/news/2019/01/10/2610739/veliko-tarnovo-kampaniya-za-razyasnyavane-polzite-ot-kastratsiyata-na-kucheta-i-kotki-shte-se-provede-v-selata-v-obshtinata-prez-tazi-godina.html", "text": "Кампания за разясняване ползите от кастрацията на кучета и котки ще се проведе в селата в община Велико Търново през тази година. Инициативата е на доброволците от фондация „Приятели на животните – Велико Търново“. Това каза пред журналисти Анастасия Иванова от организацията, предаде репортер на  Радио „Фокус“ – Велико Търново . Идеята е ветеринарен лекар да обясни какво се случва с животното след като то бъде кастрирано. „Има много митове и легенди, че след процедурата кучето ще бъде осакатено, ще му се отнеме мъжкото достойнство, ще спре да лае или да пази. Това не е така. Точно това ще се опитаме да обясним на хората“, посочи Анастасия Иванова. По думите и ако благодарение на тази кампания бъдат кастрирани само три кучета, следващата година 30 кученца няма да се появят на улицата. Кампанията ще стартира пробно в няколко села, за да се види как ще се приеме тя от хората. „Искаме да даден пример с информационната кампания сред децата, която организирахме миналата година и която бе изключително успешна. Децата реагираха много добре и дори вече една голяма част от тях са наши доброволци. Надяваме се по същия начин да трогнем и хората от селата, за да разберат те колко са важни тези кастрации“, допълни Анастасия Иванова. \r\nТя съобщи, че другите кампании, които предстои да реализира „Приятели на животните – Велико Търново“ са свързани с набирането на средства. Дарения ще се събират в края на февруари чрез продажба на мартеници. Предстои да се организира и благотворителна великденска кампания. \r\nНадежда КРЪСТЕВА", "date": "2019.01.10", "title": "Велико Търново: Кампания за разясняване ползите от кастрацията на кучета и котки ще се проведе в селата в общината през тази година"}
{"url": "http://www.focus-news.net/news/2019/01/10/2610748/sliven-v-planinskite-rayoni-patishtata-sa-zasnezheni-no-obraboteni-i-opesacheni.html", "text": "16 машини са почиствали през днешния ден пътищата в Област Сливен. Това съобщиха от  Областното пътно управление . В планинските райони пътищата са заснежени, но обработени и опесъчени. В равнинната част пътните настилки са мокри. При застудяване са възможни поледици. В момента температурите в областта са около нулата и малко над нея. На места в низините има мъгла. \r\nНяма въведени допълнителни ограничения. Пътната настилка на автомагистрала „Тракия“ е мокра, видимостта е добра.", "date": "2019.01.10", "title": "Сливен: В планинските райони пътищата са заснежени, но обработени и опесъчени"}
{"url": "http://www.focus-news.net/news/2019/01/10/2610749/irena-anastasova-bsp-za-kvalifikatsiyata-na-uchitelite-se-harchi-neefektivno.html", "text": "За квалификацията на учителите се харчи неефективно. Това каза за предаването „Червена линия“ на  Радио „Фокус“   Ирена Анастасова, секретар на ПГ на БСП за България. Според нея не се постига необходимото качество  на квалификацията и то във време, в което говорим за недостиг на учители. Анастасова подчерта, че това се  отнася и за подготовката на младите учители, която не съответства на съвременните изисквания. Според нея в последните 15 гoдини обществото е загубило чувствителност към проблемите в образованието. „За съжаление неща, които можеха да бъдат променени още преди години и то почти без усилия, сега ще се случат по трудния начин.  Ако няма промяна в образованието няма да могат да се случат и други промени в обществото ни“, предупреди тя. Според Анастасова служителите в МОН нямат ясен курс на действие и външното оценяване след 4-ти и 7-ми клас е обезсмислено. „Реформата в средното образование би следвало да бъде в учебните програми, учебните планове, съдържанието и в квалификацията на учителите, каза тя. Дигитализацията в образованието трябва да е средство, а не цел. Важното е съдържанието на учебния материал и начинът, по-който се поднася на учениците“, каза тя. Анастасова допълни, че статистиката за процесите в сферата е показателна: над 1100 училища са закрити от 2000 г. до 2016 г. Населението в България застарява, младото население заминава да живеят в чужбина, каза Анастасова. Според нея образованието е един от начините за решаването на демографския проблем. \r\nРосица АНГЕЛОВА", "date": "2019.01.10", "title": "Ирена Анастасова, БСП: За квалификацията на учителите се харчи неефективно"}
{"url": "http://www.focus-news.net/news/2019/01/10/2610750/d-r-atanas-kambitov-kmet-na-blagoevgrad-napravili-sme-registar-na-nezakonnite-postroyki-v-obshtinata-pri-podobryavane-na-vremeto-zapochvame-sabaryaneto-im.html", "text": ". Направили сме регистър на незаконните постройки в община Благоевград, при подобряване на времето започваме събарянето им. Това каза кметът на Община Благоевград д-р Атанас Камбитов по време на обществено обсъждане на проекта за бюджета и инвестиционната програма на Общината за 2019 година по повод на въпрос от граждани – дали и кога ще започне събарянето на незаконните постройки, предаде репортер на  Радио „Фокус” – Пирин . „Ще го правим по критерии – къде са най-опасни и къде са изградени на най-неподходящо място”, каза още д-р Атанас Камбитов.  \r\nТой отговори и на много други въпроси, свързани с това дали ще бъдат ремонтирани определени улици в града, с изграждане на детски площадки и спортни съоръжения и други. „Постарахме се в представянето да бъдем максимално всеобхватни. Нямаме претенции, че сме обхванали всичко, затова са обществените обсъждания. В крайния вид на бюджета ще има промени, защото в инвестиционна програма сме планирали дейности на стойност 19 млн. лв., но едва ли ще успеем да изпълним всичко”, добави д-р Атанас Камбитов. Кметът на Благоевград подчерта, че в бюджета за 2019 година няма да има увеличение на местните данъци и такси, а дори за някои МПС ща има намаление. \r\nЛивия НИНОВА", "date": "2019.01.10", "title": "Д-р Атанас Камбитов, кмет на Благоевград: Направили сме регистър на незаконните постройки в общината, при подобряване на времето започваме събарянето им"}
{"url": "http://www.focus-news.net/news/2019/01/10/2610755/nimh-utre-valezhite-navsyakade-shte-sprat-maksimalnite-temperaturi-shte-sa-mezhdu-0-i-5.html", "text": "През нощта все още на много места в страната ще има валежи – в по-голямата част от Северна и Западна България от сняг, а в Източна от дъжд. Минимални температури между минус 5° и 0°, по морския бряг малко по-високи. Атмосферното налягане ще продължи да се повишава и вечерта вече ще доближи средното за месеца. Утре валежите навсякъде ще спрат, а над Южна България и облачността ще се разкъса и намалее. Ще духа слаб и умерен запад-северозападен вятър. Максималните температури ще бъдат предимно между 0° и 5°, в София около минус 1°. Това съобщи за  Агенция „Фокус“  дежурният синоптик Христо Христов.    \r\nНад Черноморието ще бъде предимно облачно, след обяд на места по северното крайбрежие с разкъсвания на облачността. Ще бъде почти без валеж. Ще духа умерен северозападен вятър. Максимални температури между 3° и 8°. Температурата на морската вода е 5°. Вълнението на морето ще бъде 2-3 бала. \r\nВ планините облачността също ще се разкъса и намалее. Ще духа силен запад-северозападен вятър с който ще нахлува студен въздух и през деня температурите ще се понижават. Максималната на височина 1200 метра ще бъде около 0°, на 2000 метра – около минус 6°. \r\nПрез почивните дни ще има променлива облачност, без валежи. Вятърът ще е от запад-северозапад, в събота все още в повечето райони умерен, в неделя ще отслабне. Сутрин ще е студено, минималните температури ще са предимно между минус 4° и минус 9°, на места и по-ниски; максималните ще са близки до 0°. В понеделник вятърът временно ще се ориентира от запад-югозапад и температурите ще се повишат. Облачността ще се увеличи, но само на отделни места, главно в Западна България, е възможно да превали слаб сняг. По-късно от северозапад, с усилване на вятъра, отново ще нахлува студен въздух.", "date": "2019.01.10", "title": "НИМХ: Утре валежите навсякъде ще спрат, максималните температури ще са между 0° и 5°"}
{"url": "http://www.focus-news.net/news/2019/01/10/2610752/vremenno-e-preustanoveno-dvizhenieto-na-patnicheskite-vlakove-v-gara-pernik-razpredelitelna.html", "text": "От 17.00 часа. временно е преустановено движението на пътническите влакове в гара Перник разпределителна.  Това съобщиха от пресцентъра на  БДЖ . По тази причина за пътниците от преминаващите през гара Перник разпределителна влакове ще бъде осигурен превоз с автобуси в участъка между гарите Перник и Драгичево до пълното възстановяване на движението в гарата. \r\nВ момента на място се извършват възстановителни дейности от представители на „БДЖ – Товарни превози” ЕООД и Национална компания „Железопътна инфраструктура”, след като при заминаване на товарна композиция от гара Перник разпределителна, след нея се самопридвижва група от осем празни товарни вагона. Вследствие на това на изходните стрелки дерайлират два от вагоните като е засегнат стълб от контактната мрежа.", "date": "2019.01.10", "title": "Временно е преустановено движението на пътническите влакове в гара Перник разпределителна"}
{"url": "http://www.focus-news.net/news/2019/01/10/2610745/ivaylo-kaschiev-kevr-tsenata-za-uslugata-dostavyane-na-voda-v-shumen-e-visoka-zashtoto-razhodite-na-druzhestvoto-za-da-poddarzha-tazi-usluga-sa-mnogo-visoki.html", "text": "Цената за услугата „доставяне на вода“ в Шумен е висока, защото разходите на дружеството, за да поддържа тази услуга, са много високи. Това заяви Ивайло Касичиев, директор на Дирекция „ВиК услуги“ в Комисията за венергийно и водно регулиране (КЕВР), по време на обществената дискусия „Право на заплащане на качествена ВиК услуга“ в Шумен, предаде репортер на  Радио „Фокус“ - Шумен . „Когато едно време някой е решил да водоснабдява Шумен от язовир „Тича“ не е съобразил, че той се намира много по-ниско от котата на града и цялата вода, която идва до Шумен трябва да се припомпва няколко пъти. Приблизително една трета от общите разходи на оператора са за ел. енергия, защото има огромен довеждащ водопровод, с дължина 22 км, който пресича няколко пъти реката и тече като лейка, чиято подмяна струва милиони левове. Загубите в самия град Шумен също са доста големи и не са намалели с годините“, каза Ивайло Касчиев. Той посочи, че КЕВР изпълнява закона, като съобразно нормата контролира единствено  и само изпълнението на бизнес плана на ВиК - Шумен. „Не можем да излезем извън тази рамка, ако има лошо управление на търговското дружество - нищо не можем да направим, ако има проблеми между асоциацията и оператора по договор - няма как да влезем там“, коментира Касчиев.   \r\nПо думите му, състоянието в момента в Шумен е в резултат на 40 години не добро управление. „Няма как това да се оправи за две години. Всички трябва да дадем шанс и на оператора, и на неговите собствениците да си постигнат целите, но през този период ще има контрол. КЕВР всяка година контролира и всяка година публикува информация какво се случва“, каза Касчиев. „Когато говорите за цената на водата - да бъде ограничавана,  намалявана или да не се плаща, дръжте сметка, че зад тази цена има конкретни разходи. Те са прегледани детайлно от КЕВР. Този бизнес план е минал през ситото, но дружеството трябва да успее да го изпълни“,  каза Касчиев. „Цените на свободната борса за ел.енергия пораснаха много. Всички оператори, като ВиК Шумен, които имат много голямо потребление на ел. енергия, в момента имат проблеми и тези оператори обмислят възможността да дойдат в комисията и да поискат преразглеждане на бизнес плановете. В закона е записано кога одобрените бизнес плановете могат да се преразгледат - когато възникне ново неочаквано непредвидено събитие, което съществено влияе върху приходите или разходите на дружеството. Повишението на цената на ел. енергия на свободния пазар по принцип е такова нещо. Ако операторът си е изпълнил всички изисквания за оптимизиране, за енергийна ефективност и въпреки това по-високите разходи му влияят, дружествата имат право да поискат преразглеждане в комисията, и КЕВР няма право, ако са налице тези условия, да откаже“, каза още Касчиев. \r\nИвелина ИВАНОВА", "date": "2019.01.10", "title": "Ивайло Касчиев, КЕВР: Цената за услугата „доставяне на вода“ в Шумен е висока, защото разходите на дружеството, за да поддържа тази услуга, са много високи"}
{"url": "http://www.focus-news.net/news/2019/01/10/2610753/gd-granichna-politsiya-na-gkpp-kulata-trafikat-e-silno-intenziven-na-izhod-za-tovarni-avtomobili-a-na-gkpp-dunav-most-ruse-i-gkpp-dunav-most-vidin-intenziven-na-izhod-za-leki-koli.html", "text": "На ГКПП \"Кулата\" на българо-гръцката граница трафикът е силно интензивен на изход за товарни автомобили, а на ГКПП \"Дунав мост-Русе\" и ГКПП \"Дунав мост-Видин\" на българо-румънската - интензивен на изход за леки коли, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-турската граница граница трафикът е нормален на всички контролно-пропускателни пунктове.", "date": "2019.01.10", "title": "ГД \"Гранична полиция\": На ГКПП \"Кулата\" трафикът е силно интензивен на изход за товарни автомобили, а на ГКПП \"Дунав мост-Русе\" и ГКПП \"Дунав мост-Видин\" - интензивен на изход за леки коли"}
{"url": "http://www.focus-news.net/news/2019/01/10/2610757/krasimir-stoychev-zam-kmet-na-burgas-byudzhetat-za-2019-g-e-v-podkrepa-na-obrazovanieto-ekologiyata-i-biznesa.html", "text": "Мотото на Бюджет 2019 г. е „бюджет в подкрепа на образованието, екологията и бизнеса“. Това каза зам.-кметът по финанси, бюджет и икономика Красимир Стойчев по време на общественото обсъждане на Бюджет 2019, предаде репортер на  Радио „Фокус“ – Бургас . „Изминалата 2018 година беше изключително успешна за Община Бургас. Комплексният анализ на показателите на общината за финансова самостоятелност, финансова устойчивост и инвестиционна активност, поетите ангажименти и задължения за разходи, извършени и публикувани от Министерството на финансите показват, че Община Бургас заема водещо място в страната. През 2019-а година наша основна задача продължава да бъде осигуряването на ефективно и оптимално използване на бюджетните средства при спазване на строга финансова дисциплина за трайно позициониране на общината на водещо място в сравнителен план спрямо другите общини в България“, обясни Стойчев. Той добави, че с инвестициите, които планира да осъществи Община Бургас ще бъдат изградени и реконструирани инфраструктурни обекти за предотвратяване на рискове от наводнения и стихийни бедствия, дейности по осигуряване на балансирана градска среда, подобряване на образователната инфраструктура, реконструкция и изграждане на спортни площадки и зали, дейности по опазване на околната среда, както и осигуряване на грижа за закрила на хора с увреждания. „Прогнозната макрорамка на проектобюджет 2019 г. е 272 492 000 лв. За поредна година общината успява да осигури стабилен бюджет, осигуряващ всички сфери на обществения живот, без да увеличава размера на местните данъци и такси за жителите на Бургас“, каза още Стойчев. По думите му общата субсидия за делегираните от държавата дейности по Закона за държавния бюджет и за собствените приходи за държавно делегираните дейности е 101 753 000 лв. „Дейности, финансирани с общинските приходи са 110 856 000 лв. Индикативният годишен разчет за средства от Европейския съюз са 39 382 000 лв. Преходният остатък е 20 500 000 лв. За поддръжката на пътища сме осигурили 10 750 000 лв, план-сметката, която е приета от Общинския съвет за чистота е в размер на 23 513 000 лв“, отбеляза зам.-кметът. Според него общината прави всички възможно повече средства да останат за капиталовата програма, която тази година е в размер на 64 667 000 лв. \r\nМария ПОПЧЕВА", "date": "2019.01.10", "title": "Красимир Стойчев, зам.-кмет на Бургас: Бюджетът за 2019 г. е в подкрепа на образованието, екологията и бизнеса"}
{"url": "http://www.focus-news.net/news/2019/01/10/2610758/vidin-magla-ogranichava-vidimostta-do-100-metra-po-patishtata-v-oblastta.html", "text": "Мъгла ограничава видимостта до 100 метра по пътищата във Видинска област, съобщиха за  Радио „Фокус“ – Видин  от Областното пътно управление. Снеговалежът в района е обилен, на места снежната покривка достига до 20 см. Пътищата се обработват има и заледени участъци. Трафикът по главен път Е-79 е натоварен, повече тежкотоварни автомобили се движат в посока за Дунав мост 2. Най-натоварен е участъкът между Дунавци и Видин.  \r\nВъв Видин повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.10", "title": "Видин: Мъгла ограничава видимостта до 100 метра  по пътищата в областта"}
{"url": "http://www.focus-news.net/news/2019/01/10/2610717/nova-makedoniya-zasedanieto-za-konstitutsionnite-promeni-vse-oshte-ne-e-zapochnalo.html", "text": "Макар да бе отложено за 15:00 часа местно време (16:00 часа българско време), заседанието на македонския парламент за конституционните промени все още не е започнало и няма информация кога 75-та сесия на законодателния орган ще бъде възобновена, отбелязва скопската  „НОВА“ . \r\nПо непотвърдена информация заседанието е отложено за 17 часа местно време (18:00 часа българско време).  \r\nНа дневен ред са предложените изменения в четири члена на Конституцията на Република Македония, както и проектозакона за гласуването им, което ще бележи третата и последна  фаза от процеса на конституционни промени, произтичащи от договора с Гърция за името.  \r\nПремиерът Зоран Заев заяви днес по-рано, че е все още води преговори с БЕСА на Билал Касами за намиране на техническа формулировка по отношение на дефиницията за гражданството, за да се осигурят необходимите 80 депутати за приемане на измененията в Конституцията. Тереза Герова", "date": "2019.01.10", "title": "„НОВА“ (Македония): Заседанието за конституционните промени все още не е започнало"}
{"url": "http://www.focus-news.net/news/2019/01/10/2610759/zam-kmetat-na-blagoevgrad-zornitsa-kraleva-nad-28-mln-lv-sa-predvidenite-sredstva-v-byudzheta-na-obshtinata-za-2019-g-vav-vrazka-s-izpalnenieto-na-proekti-po-operativnite-programi-na-es.html", "text": "28 315 951.90 лв. са предвидените средства в бюджета на Община Благоевград за 2019 г.  във връзка с изпълнението на проекти по оперативните програми на Европейският съюз (ЕС). Това каза заместник-кметът по европейските проекти и програми Зорница Кралева по време на обществено обсъждане на бюджета и инвестиционната програма, предаде репортер на  Радио „Фокус” – Пирин . Тя добави, че ще бъдат реализирани най-различни проекти, които са значими за Благоевград. Сред тях един от най-значимите е този за изграждането на анаеробна инсталация за разделно събиране на биоразградими отпадъци за Регионална система за управление на отпадъците на регион Благоевград. Проектът е по Оперативна програма „Околна среда 2014 – 2020 г.”. По оперативните програми ще бъдат отделени още средства за ремонт на читалище „Никола Вапцаров” и Камерна опера; обновяване и модернизация на образователната инфраструктура; интегриране на градски транспорт и други. \r\nЛивия НИНОВА", "date": "2019.01.10", "title": "Зам.-кметът на Благоевград Зорница Кралева: Над 28 млн. лв. са предвидените средства в бюджета на Общината за 2019 г.  във връзка с изпълнението на проекти по оперативните програми на ЕС"}
{"url": "http://www.focus-news.net/news/2019/01/10/2610760/ministar-emil-karanikolov-sazdava-se-naprezhenie-v-biznesa-zaradi-zakona-za-gorivata.html", "text": "Събитията от последните няколко дни във връзка със закона за горивата показаха, че има напрежение в бизнеса. Това каза министърът на икономиката Емил Караниколов в предаването  „Още от деня“ . По думите му, този закон с недорешени текстове наистина ще създаде това напрежение и това беше анализирано в Министерството на икономиката не само, когато малките търговци казаха, че ще излязат на протест. \r\nСлед като беше приет законът вътре имаше две основни неща - първо, че ще влезе в сила от 28 януари и второто, което задължава Министерството на икономиката да подготви наредба във връзка със закона, обясни Караниколов. Подготвихме наредба и два пъти беше качена на обществено обсъждане и заваляха изключително много забележки по закона, коментари по текстове, искания. Тогава ние разбрахме, че има сериозен проблем в някои текстове, уточни той. \r\n„Всички заинтересовани страни, независимо такива, които казват, че искат да се отложи или не искат да се отложи, казват, че 10 години са чакали този закон и той трябва да го има. Това е секторен закон, който трябва да съществува. Никой не казва - махнете закона, не трябва да има закон. От тази гледна точка ще апелирам към всички заинтересовани страни. Министерството на икономиката утре ще пусне писма до всички тях и ги моля от понеделник да започнем работа. Има текстове, които ние трябва да отразим и коментари, за да не създадем напрежение с влизане в сила на този закон. Считам, че ако всички работим в диалог и в добро отношение, съвсем скоро ще имаме решение на всички проблеми“, каза министърът. \r\nКараниколов обясни още, че е имало три варианта: „първият - да се отмени законът; вторият - да остане законът да влезе в сила и след това да започнем да го изменяме; и третият вариант, който избрахме е да отменим влизането му в сила, да съберем заинтересованите страни и да получим баланса, за който всички казват, че не е постигнат в момента със закона“.", "date": "2019.01.10", "title": "Министър Емил Караниколов: Създава се напрежение в бизнеса заради закона за горивата"}
{"url": "http://www.focus-news.net/news/2019/01/10/2610761/sport-salah-e-nomer-1-v-afrika-za-vtora-poredna-godina.html", "text": "Звездата на Ливърпул Мохамед Салах спечели за втора поредна година приза за Най-добър футболист на Африка. Той очаквано изпревари своя съотборник Садио Мане и нападателя на Арсенал Пиер-Емерик Обамеянг. Церемонията по връчването се състоя в сенегалската столица Дакар, а призьорът показа завидни танцувални умения, когато взе статуетката в ръце. Победителят в анкетата се определя от треньорите на националните отбори в Африка, представители на футболните федерации и пресата. Салах е четвъртият футболист, който печели приза в две поредни години. Преди него това са постигали Ел Хаджи Диуф (Сенегал), Самюел Ето'0 (Камерун, 3 поредни) и Яя Type (Кот д'Ивоар, 4 поредни). Изборът беше с предизвестен край, тъй като Мохамед се разписа цели 44 пъти в дебютния си сезон за Ливърпул. През настоящата кампания той също е доста резултатен -13 гола във Висшата лига. Освен това Салах помогна на родината си да се класира на световно първенство за първи път от 1990-а насам. В идеалния отбор на годината освен тримата изброени попадат още играчи от Висшата лига - Ерик Бай (Манчестър Ю), Серж Орие (Тотнъм), Наби Кейта (Ливърпул) и Рияд Марез (Ман Сити). Вратарят на Мамелъди Съндаунс и Уганда Денис Онянго също е в тима, както и Бенатия (Ювентус), Кулибали (Наполи) и Партей (Атлетико Мадрид). \r\nВенцислав ДРАГОМАНОВ", "date": "2019.01.10", "title": "Спорт: Салах е номер 1 в Африка за втора поредна година"}
{"url": "http://www.focus-news.net/news/2019/01/10/2610762/stara-zagora-istoricheski-muzey-iskra-izdade-kniga-s-istoriyata-na-23-ti-pehoten-shipchenski-polk.html", "text": "Исторически музей „Искра” издаде книга с историята на 23-ти пехотен Шипченски полк, която бе представена пред казанлъчани, предаде кореспондент на  Радио „Фокус” . Автори на изданието са Пепа Коскина и Пламен Стефанов, дългогодишни уредници в музея в Казанлък.  \r\nПрез месец януари 2019 година се навършват 130 години от създаването на полка в Казанлък. По време на Балканските войни и Първата световна война той получава прозвището „Лудия полк” благодарение на беззаветната си храброст и жертвоготовност. По време на Първата световна война от цяла Казанлъшка околия – от Осетеново до Гурково са мобилизирани близо 10 хиляди мъже на възраст между 19 и 42 години, от които близо 3 500 не се завръщат.  \r\nВ Залата на „Искра” 4, където бе представен историческият очерк, е експонирана и фотоизложбата „23 Пехотен Шипченски полк”. Годишнината от създаването на полка е и акцент в тематичния календар на Исторически музей „Искра” за 2019 година.  \r\nСлавяна ГАЙДАРОВА", "date": "2019.01.10", "title": "Стара Загора: Исторически музей „Искра” издаде книга с историята на 23-ти пехотен Шипченски полк"}
{"url": "http://www.focus-news.net/news/2019/01/10/2610764/burgas-patnite-nastilki-v-oblastta-sa-mokri.html", "text": "Пътните настилки в област Бургас са мокри. Това съобщи за  Радио „Фокус“ – Бургас  дежурният от Областно пътно управление - Бургас.  \r\nИнтензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“, по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.01.10", "title": "Бургас: Пътните настилки в областта са мокри"}
{"url": "http://www.focus-news.net/news/2019/01/10/2610751/dimitar-tosev-kmet-na-selo-voyvodinovo-okolo-100-150-dushi-ot-seloto-uchastvat-v-mirna-demonstratsiya-sreshtu-tsiganskiya-proizvol.html", "text": "Около 100-150 души от селото участват в мирна демонстрация срещу циганския произвол. Това каза за  Агенция „Фокус“  кметът на село Войводиново Димитър Тосев. По думите му става въпрос за мирно събиране на хора. „От разговорите ми с тях разбирам, че са доволни от това, което се случва“, каза той във връзка със събарянето на цигански постройки. Тосев уточни, че мирната демонстрация е започнала в 18.00 часа и е разрешена за още 10 минути. „За утре вечер има създадена организация от военните, които ще направят мирна демонстрация в подкрепа на техния колега“, допълни Тосев.  \r\nКметът посочи, че обстановката в селото е нормална и допълни, че няма никакъв проблем. Според него е необходимо полицейско присъствие в селото, което да остане, докато се реши проблемът. Димитър Тосев коментира, че днес е имало цигани, които са се върнали в селото, за да вземат свои вещи от махалата. „Който се е свързал с мен, съм му казал да дойде, нищо не го заплашва. Няма местна организация, създадена от хората да не ги допускат до къщите. Всичко е спокойно“, каза още кметът. \r\nДеница КИТАНОВА", "date": "2019.01.10", "title": "Димитър Тосев, кмет на село Войводиново: Около 100-150 души от селото участват в мирна демонстрация срещу циганския произвол"}
{"url": "http://www.focus-news.net/news/2019/01/10/2610763/kathimerini-gratskiyat-premier-privetstva-vizitata-na-angela-merkel-kato-povratna-tochka-v-dvustrannite-otnosheniya.html", "text": "Министър-председателят на Гърция Алексис Ципрас приветства визита на германския канцлер Ангела Меркел като „повратна точка в двустранните отношения“, съобщава електронното издание на водещия атински ежедневник  Kathimerini . \r\n„Сигурен съм, че Вашето посещение ще доведе до затваряне на труден цикъл в двустранните отношения и отварянето на по-положителна перспектива”, заяви Ципрас преди преговорите с Меркел в имението „Максимос“. \r\n„Гърция успя да преодолее кризата и да се върне към растежа. През този период имахме трудности - преживяхме трудни времена, конфликти и конфронтации - но с компромиси и отстъпки успяхме да намерим решения за справяне с предизвикателствата. Успяхме да преодолеем гръцката криза, която в същото време беше европейска криза”, заяви Ципрас. \r\n„Гърция постепенно се превръща от част от проблема в част от решението, в стълб на стабилността. Пред нас стоят нови предизвикателства… като възхода на крайнодесните популисти”, допълни гръцкият премиер. \r\nВ коментарите си Меркел призна, че „гръцкият народ премина през много трудна фаза“. \r\n„Искам да благодаря на [Гърция] за всичко, което е постигнала, въпреки трудностите... и за цялостната роля на страната на Балканите във време, когато е важно да се разгледат [регионални] въпроси\", подчерта канцлерът на ФРГ. Тереза Герова", "date": "2019.01.10", "title": "Kathimerini: Гръцкият премиер приветства визитата на Ангела Меркел като „повратна точка в двустранните отношения“"}
{"url": "http://www.focus-news.net/news/2019/01/10/2610754/dimitar-tosev-kmet-na-selo-voyvodinovo-oshte-10-pristroyki-sa-saboreni-v-tsiganskata-mahala.html", "text": "Още 10 пристройки са съборени в циганската махала. Това каза за  Агенция „Фокус“  кметът на село Войводиново Димитър Тосев. По думите му не става въпрос за къщи, а за пристройки и бараки, които са опасни за живеене. „По преценка на комисията, организирана от Община Марица, от кмета Димитър Иванов, са описани тези сгради. Днес са премахнати 10 такива паянтови постройки“, каза Тосев и уточни, че утре ще се извозват остатъците от постройките, които днес не са. Кметът уточни, че остават за събаряне по-масивните постройки, за които е необходим 14-дневен срок. „Вътре в тях има покъщнина, която циганите, трябва да дойдат и да си вземат“, допълни Тосев.  \r\nДеница КИТАНОВА", "date": "2019.01.10", "title": "Димитър Тосев, кмет на село Войводиново: Още 10 пристройки са съборени в циганската махала"}
{"url": "http://www.focus-news.net/news/2019/01/10/2610768/aa-frantsiya-opovesti-usloviyata-si-za-voenno-izteglyane-ot-siriya-do-namiraneto-na-politichesko-razreshenie-i-sigurnost-za-kyurdite.html", "text": "Министърът на външните работи на Франция Жан-Ив Льо Дриан посочи условията, при които Париж ще се изтегли военно от Сирия, а именно: след политическо разрешение на конфликта, предаде  Анадолската агенция . Жан-Ив Льо Дриан поясни, че терористичната организация ДАЕШ продължава да действа на част от територията на Сирия и присъства в Ирак, което означава, че борбата с нея все не е приключила. Френският външен министър засегна и дейността в Сирия на Отрядите за народна самозащита (ОНС) на Партията на демократичното единство (ПСЕ) на сирийските кюрди. „В Сирия нашият най-голям съюзник са Сирийските демократични сили (СДС). Те водят борба на терен с ДАЕШ. Решението на САЩ да се изтеглят военно от Сирия е едно много сериозно решение, защото то поставя в много трудно положение СДС, част от които са и ОНС. Следователно, на международно равнище, заедно с нашите съюзници ние сме длъжни да осигурим тяхната сигурност.”, посочва Жан-Ив Льо Дриан, цитиран от АА.   Георги Димов", "date": "2019.01.10", "title": "АА: Франция оповести условията си за военно изтегляне от Сирия – до намирането на политическо разрешение и сигурност за кюрдите"}
{"url": "http://www.focus-news.net/news/2019/01/10/2610769/genoveva-zasheva-spetsialno-uchilishte-za-detsa-s-narusheno-zrenie-varna-edin-uchebnik-na-brayl-mozhe-da-bade-v-poryadaka-ot-2000-stranitsi.html", "text": "Един учебник на Брайл може да бъде в порядъка от 2000 страници. Това каза в интервю за  Радио „Фокус“ – Варна  Геновева Зашева, която адаптира учебните материали в Специално училище за деца с нарушено зрение „Проф. д-р Иван Шишманов“ във Варна. Геновева Зашева обясни, че Брайловата система се състои от 6 точки, разположени на две колонки от по 3 точки, които образуват една брайлова клетка. По думите й има 64 комбинации от тези точки, които се използват за изписването на букви и символи, които хората с нарушено зрение използват, за да четат.  \r\nВ работата си в Брайловата печатница към Специалното училище във Варна, Геновева Зашева е разпечатала множество учебни помагала, като си спомня най-ясно учебника по История от 11 клас. „Един учебник може да бъде в порядъка от 5-6, до 10, понякога дори 20 тома от по около 100-тина страници. Имам спомен, че в 11 клас учебника по История беше в 20 тома с общо 2100 страници някъде. Това наистина е доста обемно като материал“, каза Геновева Зашева. Тя поясни, че обема на учебните материали зависи от думите, броя на изображенията, формулите и други, които трябва да се адаптират под формата на Брайл за учениците с нарушено зрение. \r\nБояна АТАНАСОВА", "date": "2019.01.10", "title": "Геновева Зашева, Специално училище за деца с нарушено зрение - Варна: Един учебник на Брайл може да бъде в порядъка от 2000 страници"}
{"url": "http://www.focus-news.net/news/2019/01/10/2610770/ep-evrodeputatite-prieha-obnoveni-pravila-za-vatreshnite-transportni-operatsii-v-drugi-darzhavi-ot-es.html", "text": "Нови разпоредби за справяне с т.нар. фирми „пощенски кутии“, подобряване прилагането на правилата за каботаж и борба с измамите в автомобилния транспорт бяха приети от Комисията по транспорт в четвъртък, съобщават от  пресслужбата на ЕП. \r\nЕвродепутатите от Комисията по транспорт приеха измененията по докладите за каботаж и достъп до професията на автомобилен превозвач с 27 гласа „за“ срещу 21 гласа „против“, като отхвърлиха внесените изменения по докладите относно времето за почивка на шофьорите и за командированите шофьори.  \r\nЕвродепутатите искат фирмите да имат право да извършват неограничен брой доставки в други държави на ЕС в рамките на 3 дни след трансгранична доставка. Сегашните правила позволяват три операции в рамките на 7 дни.  \r\nС цел предотвратяване на непрекъснатия каботаж след този период няма да бъде позволено на камионите да извършват нови каботажни операции в същата държава в рамките на два дни и половина, след като са се върнали в държавата, в която е седалището им.  \r\nПревозните средства ще трябва да извършват товаренето и разтоварването веднъж на четири седмици в държавата членка, в която са регистрирани, отбелязват евродепутатите.  \r\nС цел решаване на проблема с фирмите „пощенски кутии“ дружествата за автомобилен превоз ще трябва да предоставят доказателства за извършване на значителна дейност в държавата членка, в която са регистрирани.  \r\nПоради увеличаването на броя фирми, които използват леки търговски превозни средства (ЛТПС), евродепутатите предложиха тези фирми, които използват лекотоварни автомобили над 2,4 тона за международен превоз, също да следват правилата на ЕС за достъп до професията на автомобилен превозвач, за да се избегне изкривяване на пазара.  \r\nЕвродепутатите искат електронни документи и цифровите технологии да се използват по-ефективно, за да се облекчи тежестта над шофьорите и да се намали времето за проверка на пътищата. Националните власти следва да засилят трансграничното сътрудничество, за да помогнат за идентифицирането и насочването към компании с лоша история, като същевременно се намали броят на случайните проверки на операторите, спазващи закона.  \r\nЧленовете на Комисията по транспорт искат също така държавите членки да предвидят санкции срещу изпращачи, спедитори, изпълнители и подизпълнители, когато те знаят или трябва да знаят, че транспортните оператори нарушават закона.  \r\nКоординаторите на Комисията по транспорт ще обсъдят следващите стъпки по трите предложения от Пакета за мобилност на следващата среща на координаторите.", "date": "2019.01.10", "title": "ЕП: Евродепутатите приеха обновени правила за вътрешните транспортни операции в други държави от ЕС"}
{"url": "http://www.focus-news.net/news/2019/01/10/2610771/veliko-tarnovo-obshtina-svishtov-podade-parvoto-proektno-predlozhenie-za-2019-godina.html", "text": "В първите дни на 2019 година Община Свищов успешно подаде първото си проектно предложение към Министерство на труда и социалната политика, по Проект „Красива България“, съобщиха от пресцентъра на  Общината . \r\nПроектът „Изграждане на многофункционална спортна площадка в двора на СУ „Димитър Благоев“ в град Свищов“, е ориентиран към Мярка М02 „Подобряване на социалната инфраструктура“. \r\nВ СУ „Димитър Благоев“ – град Свищов се възпитават и обучават 781 деца, разпределени в 36 паралелки, а за тях се грижат 103 човека педагогически и непедагогически персонал. Сградата е топлоизолирана, но съществуващата спортна площадка в двора на училището за игра на децата е в лошо състояние. Поради напукани настилки, разрушени огради, амортизирани баскетболни кошове и спортни уреди, децата обучаващи се в учебното заведение не могат разнообразно да спортуват, и заниманията им са ограничени. В това си състояние площадката не отговаря на изискванията на Наредба 1 за условията и реда за устройството, и безопасността на площадките за игра,  което я прави не функционална, и опасна. \r\nЗаложените дейности в проектното предложение предвиждат чрез маркировка и поставяне на нови вратички да се организира игрище за мини – футбол, подходящо и за хандбал. Ще бъде обособено и игрище за баскетбол с нови баскетболни стойки, и табла с рингове с мрежи, а в западната част се предвижда изграждане на комбинирано игрище за волейбол с нови опъвателни стойки за мрежа от стоманени профили, и тенис на корт. Заложено е и подмяна на съществуващата настилка с акрилна спортна настилка с висока пластичност и устойчивост на износване, подходяща за интензивни тренировки и спортни дейности. \r\nСпортната площадка ще бъде оградена с ограда от метална мрежа с PVC покритие на метални колове. Ще се изгради площадково осветление чрез монтаж на LED прожектори, като също така е предвидено и обособяване на триредови бетонови трибуни със седалки. \r\nНастоящото проектно предложение ще допринесе за подобряване на материалната база в образователното заведение и качеството на предлаганата образователна услуга. \r\nОт подобрената среда ще се възползват също така и семействата на децата, споделяйки общи моменти в двора на учебното заведение. \r\nБюджета на проекта възлиза на 191 489,00 лева, като Община Свищов ще  участва с 101 489,00 лева (53 % от цялата сума).", "date": "2019.01.10", "title": "Велико Търново: Община Свищов подаде първото проектно предложение за 2019 година"}
{"url": "http://www.focus-news.net/news/2019/01/10/2610733/kanal-5-makedoniya-otlozhiha-za-petak-zasedanieto-za-konstitutsionnite-promeni.html", "text": "Скопската телевизия  „Канал 5“  съобщава ексклузивно, че 75-то заседание на македонския парламент, в дневния ред на което са промените в Конституцията, е отложена за петък, 11 януари. Началото й е в 12:00 часа местно време (13:00 часа българско време).  \r\nИнформацията е обявена от кабинета на председателя на законодателния орган в Скопие Талат Джафери. \r\nЗаседанието трябваше да започне в 13:00 часа местно време (14:00 часа българско време), но началото бе отложено с два часа заради застой в преговорите с БЕСА на Билал Касами за дефиницията на гражданството.  Тереза Герова", "date": "2019.01.10", "title": "„Канал 5“ (Македония): Отложиха за петък заседанието за конституционните промени"}
{"url": "http://www.focus-news.net/news/2019/01/10/2610756/blagoevgrad-grazhdani-provedoha-demonstratsiya-v-podkrepa-na-bitiya-ot-tsigani-voennosluzhesht-i-zhitelite-na-selo-voyvodinovo.html", "text": "Граждани проведоха демонстрация в подкрепа на бития от цигани военнослужещ и жителите на село Войводиново в Благоевград, предаде репортер на  Радио „Фокус” – Пирин . Събитието е било организирано в социалните мрежи, а идеята нa хората от областния център е да покажат, че са съпричастни към проблемите на населението на село Войводиново. Те коментираха, че трябва да се помисли за политика, чрез който държавата да се справи с проблема с циганите и незаконните постройки. \r\nЛивия НИНОВА", "date": "2019.01.10", "title": "Благоевград: Граждани проведоха демонстрация в подкрепа на бития от цигани военнослужещ и жителите на село Войводиново"}
{"url": "http://www.focus-news.net/news/2019/01/10/2610772/zam-kmetat-na-burgas-yordanka-ananieva-parvoklasno-nachalo-aktivni-i-zdravi-i-profesii-i-badeshte-sa-programite-po-koito-shte-raboti-obshtina-burgas-prez-2019-a-godina-v-resor-obrazovanie.html", "text": "„Първокласно начало“, „Активни и здрави“ и „Професии и бъдеще“ са програмите, по които ще работи Община Бургас през 2019-а година в ресор образование. Това каза по време на общественото обсъждане на Бюджет 2019 зам.-кметът по финанси, бюджет и икономика Красимир Стойчев, предаде репортер на  Радио „Фокус“ – Бургас . По думите ѝ първата програма, по която ще работи общината през настоящата година, се нарича „Първокласно начало“. „Тя включва в себе си 2 компонента. Единият е свързан с цялостно обновяване на класните стаи на всички паралелки за първокласници в Община Бургас, а вторият – с провеждането на различни обучения и оборудванията, които те изискват. Освен че ще бъдат ремонтирани с нова настилка, с ново осветление, ще има и възможност да се закупят нови единични чинове. Ще настояваме навсякъде да бъдат въведени електронни дневници, защото по този начин родителите ще могат много по-лесно да получат информация за обучението на своите деца. Важно е да се подчертае, че освен осигуряване на условия за обучение на учениците в първи клас, ще направим и мащабно обучение на техните учители по различните методики – както за работа в дигитална среда, така и за нови методи за обучение и преподаване на материала“, обясни Ананиева и добави, че инфраструктурният компонент в тази програма възлиза на 800 000 лв. „Втората програма, по която ще работим, се нарича „Активни и здрави“. Тя също има два компонента – инфраструктурен и свързан с различните видове дейности. Първият компонент представлява обновяването на дворните пространства в училищата. Освен реконструкцията на тези пространства, предвиждаме и различни видове активности, които да представят ползите от активния начин на живот и спортните дейности, които да допринесат за укрепване здравето на младото поколение“, отбеляза Ананиева и добави, че общият бюджет за тази програма възлиза на 1 450 000 лв., от които 1 300 000 са предвидени за инфраструктура, а 150 000 лв. са свързани с дейностите, които трябва да обезпечат мероприятията, провеждани през годината. „Следващата програма, по която ще работи общината, се нарича „Професии и бъдеще“ и е насочена към професионалното образование. От миналата година тече ремонт в няколко професионални гимназии. Тогава успяхме изцяло да завършим проектът в Търговската гимназия, а през настоящата година ще приключи реконструкцията на ПГМЕЕ „Константин Фотинов“, ПГ по транспорт, ПГ по туризъм, ПГ по строителство, архитектура и геодезия „Кольо Фичето“ и ПГ по механоелектротехника и електроника. Успоредно с това, нашите амбиции да и да създаваме нови паралелки и професионални направления, затова се обърнахме към фирми, които могат да предоставят практики за учениците, които предстои да се обучават“, отбеляза Ананиева. По думите ѝ още няколко проекта са започнали в ресор „Образование“ през предходната година, които предстои да бъдат приключени. „Около 1 млн. лева са отделени за ремонт на детската градина в м.с. „Черно море“ и пристройката към училището в кв. „Горно Езерово“, каза още Ананиева. По думите ѝ в областта на културата големите инвестиции, които предстоят, са предвидени за сградата на  зала \"Никола Станчев“ в ж.к. „Меден Рудник“. „Другата сграда, която е в областта на културната инфраструктура и чиято реконструкция предстои, е т.нар. „Немска болница“, която ще се превърне в съвременна база за библиотека и музей на съвременното изкуство“, каза още Ананиева. Според нея културният календар за настоящата година на Община Бургас е изключително богат и изпълнен със събития, посветени, както на традиционните празници, така и на различни фестивали, концерти и други. „Това, което ще предложим като нова дейност, е симпозиум по скулптура за градска пластика, която разработваме в момента. Другата дейност, която предвиждаме за 2019-а година, е организирането на Фестивал на културното многообразие“, обясни Ананиева и добави, че се предвижда и обновяване на изграждането на паметника на Александър Георгиев – Коджакафалията.", "date": "2019.01.10", "title": "Зам.-кметът на Бургас Йорданка Ананиева: „Първокласно начало“, „Активни и здрави“ и „Професии и бъдеще“ са програмите, по които ще работи Община Бургас през 2019-а година в ресор образование"}
{"url": "http://www.focus-news.net/news/2019/01/10/2610774/sofiya-nov-buferen-parking-sas-193-mesta-na-metrostantsiya-stadion-vasil-levski-shte-zaraboti-v-nachaloto-na-avgust-bezplatno-sreshtu-polzvane-na-metroto-obzor.html", "text": "Нов буферен паркинг със 193 паркоместа ще заработи в началото на август тази година на метростанция „Стадион Васил Левски“ в центъра на София.  \r\nЦентърът за градска мобилност, който вече стопанисва буферните паркинги, обяви обществена поръчка за довършване на съоръжението, така че то да започне да се ползва от гражданите. В рамките на 6 месеца фирма „Калистратов груп“ ООД ще ремонтира обекта. Той ще стане достъпен в средата на август 2019. Подземният паркинг ще предлага и услугата „Паркирай и пътувай“, която представлява съчетание на ползването на лично превозно средство и безплатно паркиране срещу ползване на метрото. В програмата за тази година е предвидено да се ремонтират още два паркинга – подземният до Централна гара, който има 73 паркоместа и един надземен в район „Надежда“.  \r\nДоизграждането и стопанисването на буферните паркинги, които предлагат услугата „Паркирай и пътувай“ са част от цялостната политика на ЦГМ и Столичната община за насърчаване на използването на обществения транспорт. Половината от приходите от почасовото платено паркиране, които за м.г. са около 26 млн. лв., са инвестирани в подобряване на условията за паркиране в града. Това са дейности като разширението на зоната, в новите „паяци“, оборудване за екипите по контрол. ЦГМ стопанисва 10 обществени надземни паркинга и 4 подземни буферни паркинги.  Буферните паркинги са на метростанция „Джеймс Баучер” (577 паркоместа), на метростанция  „Цариградско шосе” (1253 места) и два на метростанция „Бели Дунав“ (съответно с 349 места и 118 места за паркиране). Другите два буферни паркинги за доизграждане, предоставени с договор от Столична община на Центъра за градска мобилност, са този на бул. „Сливница” (МС 1) в  район „Люлин” с 262 паркоместа и на „Централна гара” (МС 6) със 73 паркоместа.  За тях процедурите предстоят.  \r\nБлизо 2 млн. лв. към момента са разпределени за ремонт на тротоари в рамките на зоната - дейност, която ЦГМ вече получи правото да изпълнява. Останалата половина от приходите от тази дейност се инвестира в изпълнението на транспортната задача, т.е. в покриване на разходите по превоза на пътниците в обществения транспорт. В програмата на ЦГМ за възстановяване на тротоарни настилки, която е обезпечена с 2 млн. лева, към момента е възстановен тротоарът на ул. „Странджа“ между булевардите „Т. Александров“ и „Ал. Стамболийски“ (от към НОИ). Там предстои поставянето на фуга и антипаркинг колчета. На други два тротоара е започната работа – на ул. „Братя Миладинови“ и на „Лайош Кошут“. Предстои ремонт по тротоарните настилки на ул. „Самуил“, ул. „Лозенец“, ул. „Княз Борис Първи“.   \r\nИзпълнителният директор на ЦГМ Христиан Петров коментира пред журналисти още, че вече 400 електромобила са се възползвали от стикерите за безплатно паркиране на синя и зелена зона. Той уточни, че към момента ЦГМ има пълна готовност за издаване на стикери за безплатно паркиране на електромобили в синя и зелена зона. Той подчерта, че в момента стартира процедура на Столична община за поставяне на зелени станции в буферните паркинги. ЦГМ предвижда да ги откупи, за да осигури зареждане на електромобилите. Очаква се на буферния паркинг на метростанция „Стадион Васил Левски“ също да има такива точки за зареждане на електромобилите, каквито вече има в някои от моловете. Те ще са между 8 и 12 на брой.", "date": "2019.01.10", "title": "София: Нов буферен паркинг със 193 места на метростанция „Стадион Васил Левски“ ще заработи в началото на август безплатно срещу ползване на метрото (ОБЗОР)"}
{"url": "http://www.focus-news.net/news/2019/01/10/2610773/apostol-apostolov-kmet-na-simitli-pred-zavarshek-e-paraklisat-sv-aleksandar-nevski-v-mestnostta-krasta-kray-selo-raktina.html", "text": "През тази година ще продължим активно да работим за изграждането на църкви и параклиси на територията на община Симитли. Това каза за  Радио „Фокус“ – Пирин  кметът на Симитли Апостол Апостолов. Според него жителите на града и малките населени места в общината са доказали, че държат на националните традиции и идеали. „Освен това сме доказали, че правим всичко възможно да възпитаваме децата си в такъв дух, във вяра към Бог. В тази връзка мога да каже, че ни предстоят интересни неща през 2019 година. Знаете, че миналата година бе осветена църквата в село Тросково, която според мен няма аналог в България. Продължаваме да работим активно. Пред завършек е параклиса, който правим в местността „Кръста“ край село Ракитово, свързан с Първата световна война и достигането до там на руските освободителни войски по време на Руско – турската война“, каза още Апостолов.  \r\nТой добави, че параклисът ще се казва „Св. Александър Невски“. „Отделно от това тази година ще бъде завършен параклиса в местността „Св. Марена“ на село Сенокос. Готов ще бъде и параклисът „Св. Георги“, който се намира в село Мечкул. В симитлийския квартал „Ораново“ пък ще изградим параклис, който ще бъде кръстен на „Св. Йоан Рилски““, добави Апостолов. \r\nЛивия НИНОВА", "date": "2019.01.10", "title": "Апостол Апостолов, кмет на Симитли:  Пред завършек е параклисът „Св. Александър Невски“ в местността Кръста край село Рактина"}
{"url": "http://www.focus-news.net/news/2019/01/10/2610765/dimitar-dimitrov-kamara-na-avtomobilnite-prevozvachi-nezavisimo-ot-paketa-makron-germaniya-frantsiya-avstriya-i-belgiya-predpriemat-da-izgonyat-balgarskite-prevozvachi-chrez-vatreshni-zakonodatelstva.html", "text": "Независимо от Пакета „Макрон“ Германия, Франция, Австрия и Белгия  предприемат да изгонят българските превозвачи чрез вътрешни законодателства. Това каза за обзорното предаване „Това е България“ на  Радио „Фокус“  изпълнителният директор на Камарата на автомобилните превозвачи Димитър Димитров. Освен пакета „Мобилност“ българските превозвачи от години са обект на по-големи глоби, на по-големи изисквания и по-чести изисквания, каза още той и обясни, че това трябва да престане. „Те нещата тръгнаха от местните законодателства. Не може една Германия да приема вътрешно законодателство. Франция и Австрия да започнат наказателни процедури срещу нашите държави и изведнъж да се предложи пакет за „Мобилност“ 1. Наказателните процедури да спрат, за да се види дали ще приемем пакета. А освен всички законодателни инициативи вкарват допълнителни рестрикции. Пакета повтаря тяхното законодателство плюс допълнителни рестрикции. Какво ви говори това? Тези няколко държави са седнали и са се разбрали да прекарат това като европейско законодателство“ обясни той.Димитър Димитров  изрази надежда българското правителство и българският европарламент да успеят да постигнат резултат. Според него с протестите в Брюксел  превозвачите са успели да накарат евродепутатите да се замислят за какво ще гласуват, но битката не е приключила. \r\nЦоня СЪБЧЕВА", "date": "2019.01.10", "title": "Димитър Димитров, Камара на автомобилните превозвачи: Независимо от Пакета „Макрон“ Германия, Франция, Австрия и Белгия  предприемат да изгонят българските превозвачи чрез вътрешни законодателства"}
{"url": "http://www.focus-news.net/news/2019/01/10/2610777/rzi-pazardzhik-zapochva-otchetna-kampaniya-na-lechebnite-zavedeniya-za-2018-g.html", "text": "РЗИ-Пазарджик започва отчетна кампания на лечебните заведения за 2018 година, съобщиха от  Здравната инспекция . Всички лечебни и здравни заведения, намиращи се на територията на област Пазарджик, са длъжни да попълнят и изпратят в съответните срокове, в РЗИ-Пазарджик Годишен отчет за дейността си през 2018 г. и съответните приложения към него. При неспазване на указаните срокове за представяне на отчетите ще бъдат наложени административни наказания, съгласно действащата нормативна уредба, уточняват от РЗИ.", "date": "2019.01.10", "title": "РЗИ-Пазарджик започва отчетна кампания на лечебните заведения за 2018 г."}
{"url": "http://www.focus-news.net/news/2019/01/10/2610766/petar-kurumbashev-evrodeputat-paketat-mobilnost-ne-biva-da-se-razglezhda-poveche-v-ramkite-na-nastoyashtiya-ep.html", "text": "Пакетът „Мобилност“ не бива да се разглежда повече в рамките на настоящия ЕП. Това каза в интервю за обзорното предаване „Това е България“ на  Радио „Фокус“  Петър Курумбашев, евродепутат от групата на Прогресивния алианс на социалистите и демократите в ЕП. Според него, за да влязат в пленарна зала, трите доклада трябва да бъдат приети в Комисията по транспорт в ЕП, което днес не се случи, а бе приет само доклада на евродепутата Исмаил Ертуг, засягащ връщането на камионите на всеки три седмици.  \r\n„Докладът на г-н Ертуг не може да влезе самостоятелно в пленарна зала. Трябва да спазваме правилата – това предложение да не се внася повече в ЕП, и да се разглежда от точка нула в следващия парламент. Предполагам, че различните страни ще предложат различни тълкувания  до следващата седмица, когато имаме заседание в Страсбург, но аз не виждам, как може да се върви напред по процедура, при положение че две от трите предложения са били отхвърлени в Комисията по транспорт в ЕП. Когато са ти отхвърлили предложенията – трябва да внесеш нови. Сега вече няма кога да се внасят нови предложения, които сега да се изготвят, защото до края на работата на парламента остават 70-75 дни. Последната сесия на ЕП е в края на март“, обясни евродепутатът. Според Петър Курумбашев държавите от т.нар. „Пътен алианс“ - Австрия, Белгия, Дания, Франция, Германия, Италия, Люксембург, Норвегия и Швеция, трябва да разберат, че не могат да налагат силово решения, само защото са по-богати. Ще трябва да се заложи на диалог и да се стигне до компромис, каза още евродепутатът.  \r\nЦоня СЪБЧЕВА", "date": "2019.01.10", "title": "Петър Курумбашев, евродепутат: Пакетът „Мобилност“ не бива да се разглежда повече в рамките на настоящия ЕП"}
{"url": "http://www.focus-news.net/news/2019/01/10/2610794/boryana-dimitrova-alfa-risarch-nablyudavame-krehko-preimushtestvo-na-gerb-pred-bsp-za-predstoyashtite-evroizbori.html", "text": "Наблюдаваме крехко преимущество на ГЕРБ пред БСП за предстоящите евроизбори. Това каза за обзорното предаване „Това е България“ на Радио „Фокус“ управляващият партньор в Агенция „Алфа рисърч“ Боряна Димитрова. Обществената критичност ескалира изключително бързо, обясни тя. Силното противопоставяне между президентската институция и тази на изпълнителната власт не носи дивиденти на никого и не влияе добре на общественото мнение. България има 17 евродепутата, но не е ясно в каква конфигурация ще е явят политическите партии. „Наблюдаваме крехко преимущество на ГЕБР пред БСП - около 16% от всички българи имащи право на глас заявяват желание да подкрепят партията на предстоящите евроизбори. Делът на желаещите да участват в евроизборите е  доста нисък. На второ място БСП с 14,9 на сто, което прави около 30-31% от реалният вот в урните. На трето място е ДПС. Това е и третата политическа сила със сигурни евродепутати. Интересна е ситуацията на ОП, които са в низходящ ред“,  коментира тя. Според Боряна Димитрова Евроизборите ще са тест за изпълнителната власт. Ако спечели ГЕРБ, то партията ще имат основание уверено да върви към местните избори, но ако първото място бъде оспорено, това ще предизвика политически сътресения. За сега обаче няма силна политическа алтернатива. Това не означава, че такава не може да се появи, каза още тя. Критична маса от избиратели, които не се чувстват представени в парламента има и те са предпоставка за създаване на нова политическа сила.  Това очакване не е гаранция, че такава ще се появи, поясни Димитрова. Нашите политици трябва да си дадат сметка, че българското общество има по-високи очаквания от тях за професионализъм, компетентност и публично поведение. Евровотът е съдбовен за българският парламент, обобщи тя.", "date": "2019.01.10", "title": "Боряна Димитрова, „Алфа Рисърч“: Наблюдаваме крехко преимущество на ГЕРБ пред БСП за предстоящите евроизбори"}
{"url": "http://www.focus-news.net/news/2019/01/10/2610795/zam-kmetat-na-burgas-chanka-koralska-ochakva-se-remontat-na-ulitsite-v-tsentralna-gradska-chast-da-priklyuchi-v-kraya-na-mesets-april.html", "text": "Очаква се ремонтът на улиците в централна градска част да приключи в края на месец април. Това каза по време на общественото обсъждане на Бюджет 2019 зам.-кметът по строителство, инвестиции и регионално развитие Чанка Коралска, предаде репортер на  Радио „Фокус“ – Бургас . По думите ѝ освен очакваното изграждане на 1000 нови паркоместа, се очаква през настоящата година да се осъществи реконструкцията на бул. „Стефан Стамболов“. „До края на месец юни се очаква да приключи и предвиденият ремонт по бул. „Яким Якимов“, за да може в разгара на летния сезон да се осигури нормално преминаване на транзитния поток“, обясни Коралска и добави, че се предвижда и мащабен ремонт на бул. „Захари Стоянов“, както и по бул. „Димитър Димов“. „Ул. „Демокрация“ е част от програмата на общината, но реалните строителни дейности в участъка до „Чадъра“ смятам, че няма да успеем да стартираме през 2019-а година, тъй като е необходимо по-сериозно проектиране, върху което ще съсредоточим усилия през тази година“, каза още Коралска. \r\nМария ПОПЧЕВА", "date": "2019.01.10", "title": "Зам.-кметът на Бургас Чанка Коралска: Очаква се ремонтът на улиците в централна градска част да приключи в края на месец април"}
{"url": "http://www.focus-news.net/news/2019/01/10/2610798/sport-manchestar-siti-e-vklyuchil-spetsialna-klauza-za-prodazhbata-na-braim-dias.html", "text": "Манчестър Сити е включил специална клауза в договора с Реал Мадрид при продажбата на Браим Диас, съобщава британският вестник  The Telegraph . \r\nВ договора за трансфера на 19-годишния футболист е включена специална клауза, според която Манчестър Сити ще получи 15% от всяка следваща продажба на Диас и 40%, ако тя е на Манчестър Юнайтед. Това е първата по рода си клауза, която Манчестър Сити включва при трансфера на свой играч, отбелязва изданието.  \r\nРеал Мадрид плати малко повече от 17 милиона евро за Браим Диас, плюс допълнителни бонуси в зависимост от представянето на футболиста. Испанецът ще играе за отбора в следващите шест години и половина.", "date": "2019.01.10", "title": "Спорт: Манчестър Сити е включил специална клауза за продажбата на Браим Диас"}
{"url": "http://www.focus-news.net/news/2019/01/10/2610799/triizmernoto-logo-na-plovdiv-evropeyska-stolitsa-na-kulturata-2019-e-montirano-na-ploshtad-tsentralen.html", "text": "Триизмерното лого на Пловдив – Европейска столица на културата 2019 на площад „Централен“ бе монтирана тази сутрин. Това съобщиха от  Община Пловдив . Композицията, е изработена по иновативна технология от екологично чисти материали. Тя представлява седемте арки, образуващи логото, смаляващи се в перспектива с надпис в основата „Plovdiv 2019“. Изработката е на „РД Студио“ ООД. Технологията, по която е направена инсталацията, е нова за България и гарантира както мобилност, така и безопасност. Металната основа е облечена в холандски материал, който притежава редица качества – водо- и пожароустойчив, той е олекотен и безопасен за околната среда. Арките са завършени с кварцова посипка, която има декоративна роля. \r\nЛогото ще свети през нощта. То е автономно. Има вградена соларна система, която захранва акумулатор. Светодиоди осветяват арките отдолу, а енергията, която е необходима е само 18 вата – по-малко от една домакинска електрическа крушка. В основата са поставени блокове от фибробетон – материал, който е олекотен и устойчив. Буквите са изработени от същия материал. \r\nМонтирането на инсталацията става за много кратко време, защото не е нужно разпробиване и нарушаване на настилката. Фиксира се лесно, но се запазва устойчивостта, като  фирмата изпълнител гарантира, че не може да бъде обърната.", "date": "2019.01.10", "title": "Триизмерното лого на Пловдив – Европейска столица на културата 2019 е монтирано на площад „Централен“"}
{"url": "http://www.focus-news.net/news/2019/01/10/2610801/pazardzhik-strelcha-shte-otbelezhi-141-godini-ot-osvobozhdenieto-na-grada-na-11-yanuari.html", "text": "Стрелча ще отбележи 141 години от Освобождението на града на 11 януари, съобщиха от  общинската администрация . Тържествата по повод годишнината ще започнат в 11.30 часа на площад „Дружба“ в Стрелча с поднасяне на венци и цветя пред паметника на полк. Тимирязев. В изложбената зала на Историческия музей в Стрелча в 11.45 часа ще бъдат представени изложба и филм, посветени на Освобождението на Стрелча.", "date": "2019.01.10", "title": "Пазарджик: Стрелча ще отбележи 141 години от Освобождението на града на 11 януари"}
{"url": "http://www.focus-news.net/news/2019/01/10/2610776/danachnata-kampaniya-zapochna-nap-nasarchava-podavaneto-na-danachni-deklaratsii-po-elektronen-pat-zaradi-po-golyama-sigurnost-obzor.html", "text": "На 10 януари започна данъчна кампания 2019 г., като само през първите минути на деня са подадени над 90 декларации. Образците на данъчни декларации за облагане на доходите на физическите лица и за облагане с корпоративни данъци са публикувани на сайта на Националната агенция за приходите (НАП). Офисите на НАП през цялата кампания ще работят на плаващо работно време, а в последните дни при необходимост – с удължено.  \r\nДиректорът на дирекция „Обслужване“ в НАП Боряна Георгиева съобщи, че подаването може да бъде извършено в офисите, по пощата и по електронен път, като срокът за това остава непроменен - до 30 април. „Насърчаваме клиентите да подават декларации по електронен път, тъй като това е по-лесният, по-бързият и по-сигурният начин. По този начин може да се ползва отстъпка от 5%, но тя не може да е повече от 500 лв., като данъчните задължения трябва да бъдат изплатени до 31 януари“, заяви Георгиева.  \r\nПо отношение на юридическите лица срокът също остава непроменен - 31 март, но тъй като се пада почивен ден, за краен момент на кампанията ще се зачита 1 април.  \r\nИ през 2019 г. се запазва правото на определени лица да ползват облекчение, като единственото условие за това е да нямат задължения към момента на подаването на декларацията. „Новото през тази данъчна година е, че за облекчението, което е за млади семейства, може да не се подава документ от единия съпруг. Облекчението за деца e в размер на 200 лв. за едно дете, 400 лв. за две деца и 600 лв. за три или четири деца, а за деца с увреждания – до 2000 лв. Там също няма да е нужно да се иска документ от единия родител. Новото тук е, че ако на единия родител не му достига доход, може да се възползва и от дохода на другия, за да може да ползва цялото облекчение“, обясни Георгиева.  \r\nДиректорът на дирекция „Комуникации и протокол“ в НАП Росен Бъчваров уточни, че през изминалата година физическите лица са подали около 600 000 декларации, като около 34% от тях са били по електронен път. „Силно се надяваме, че тази година имаме потенциала да направим така, че всяка втора данъчна декларация от граждани да бъде подадена онлайн, защото това е по-сигурно, по-бързо, по-лесно и по-удобно за всички“, допълни той.  \r\nКакто обикновено всяка година има установени нарушения, но според НАП е налице трайна тенденция към тяхното намаляване. Няколко часа след началото на данъчната кампания от НАП съобщиха, че се разпространяват фалшиви имейли от името на Националната агенция по приходите (НАП). Съобщенията са написани на английски език и приканват получателите им да попълнят лични данни като последват посочен в писмото линк. От НАП предупреждават, че това представлява класическа форма на „фишинг“ атака, чрез която се цели опит за кражба на лична информация от интернет - потребителски имена за достъп, пароли, банкови сметки и т. н. \r\nЦветилена СИМЕОНОВА", "date": "2019.01.10", "title": "Данъчната кампания започна, НАП насърчава подаването на данъчни декларации по електронен път заради по-голяма сигурност (ОБЗОР)"}
{"url": "http://www.focus-news.net/news/2019/01/10/2610803/tass-hayko-maas-obyavi-skoroshna-vizita-v-rusiya.html", "text": "Отношенията с Русия са ключов елемент от европейската източна политика , без Русия, разрешаването на конфликти е невъзможно. Това подчерта Маас на новогодишния прием в Източния комитет на германската икономика, като обяви предстоящото си посещение в Русия, предава  TACC . \r\n„В близко време отново ще отида в Русия. Включително и, за да се застъпя за провеждането на необходимите икономически реформи в Русия\",  подчерта Маас, отбелязвайки важността на прекия диалог с Москва. \r\n„Ключов елемент на европейската политика на Изток са отношенията с Русия. Без нея разрешаването на конфликти е невъзможно. Ние се стремим към близко, надеждно сътрудничество с Русия, доколкото това е възможно – но това трябва да бъде целта на европейската източна политика\", заяви Маас, като същевременно предупреди: „Но ние се нуждаем от честен диалог, от ясни принципи\". \r\n„Колкото по-сложна са отношенията, толкова по-ясна думи са ни нужни. Това включва и факта, че Русия трябва да се придържа към международните правила\", смята Маас. Той изрази мнение, че през последните години доверието в Русия е до голяма степен загубено. „Но ние все още се нуждаем от Русия като партньор във външната политика, било то решение на конфликта в Украйна или на тези в Сирия и Йемен\". \r\nХайко Маас решително отхвърли критиките на американското правителство по отношение на изпълнението на проекта за изграждане на газопровода „Северен поток-2“, подчертава агенцията. Тереза Герова", "date": "2019.01.10", "title": "ТАСС: Хайко Маас обяви скорошна визита в Русия"}
{"url": "http://www.focus-news.net/news/2019/01/10/2610796/23-ot-paketa-mobilnost-1-ne-byaha-prieti-ot-komisiyata-po-transport-v-ep-obzor.html", "text": "2/3 от пакета „Мобилност 1“ не бяха приети от Комисията по транспорт в ЕП. Комисията по транспорт в Европейския парламент отхвърли днес два от докладите от пакета „Мобилност“ и прие един от тях, свързан с искането камионите да се връщат веднъж на четири седмици в държавата, в която са регистрирани фирмите. Така вкарването на пакета в пленарна зала на практика се обезсмисля. Решението на комисията бе взето на фона на протести на български превозвачи на площад „Люксембург“ в Брюксел. Още от сутринта български ТИР-ове с протестни плакати бяха паркирани по протежението на площад „Шуман“. В протеста се включиха стотици представители на българския транспортен бранш, подкрепени от техни румънски колеги, български депутати и евродепутати, както и от транспортния министър Росен Желязков. Протестиращите носеха жълти жилетки и плакати с надписи: „Мобилен пакет 1 убива общия пазар в ЕС!“; \"НЕ на двойните стандарти за транспортния бранш в ЕС!\"; „Европа на две скорости - заден ход за транспорта!“; „Мобилен пакет 1 убива транспортния бизнес в България!“; „Ще узакони ли Европейският парламент кражбата на бизнес?!“ и др. В Брюксел, за да подкрепят превозвачите ни, бяха депутатите от ГЕРБ Станислав Иванов и Валентин Милушев, от БСП - Георги Свиленски, Манол Генов и Димитър Данчев; Халил Летифов от ДПС, както и евродепутатите Ангел Джамбазки, Филиз Хюсменова, Илхан Кючук, Светослав Малинов, Момчил Неков, Асим Адемов, Сергей Станишев.  \r\nМалко след 12 ч. министърът на транспорта Росен Желязков слезе при протестиращите, за да им съобщи, че няма единодушно гласуване по пакета „Мобилност“. \r\n„Нищо не се знае от тук нататък в парламента, нито дали, нито кога ще се гласува, нито какво ще се гласува. Нито дали този парламент ще се произнесе, което считам, че е изключително добре. Вие днес сте основният виновник това да се случи“, заяви евродепутатът Андрей Новаков пред протестиращите.  \r\n„Положението в ЕС е „сит на гладен вяра няма“. Това, което се случи днес, е, че два доклада не са гласувани, а ние сме се разбрали, че всичките могат да се гласуват само заедно в пленарна зала“, каза от своя страна евродепутатът Курумбашев и посочи, че няма правно основание тези доклади да се разглеждат в пленарна зала. \r\nНародният представител от ПГ на ГЕРБ и заместник-председател на Комисията по транспорт Станислав Иванов отбеляза, че постигнатото е добра крачка напред, но все още не може да се кажа, че е победа. „Проблемът с връщането на камиона според нас ще отпадне, защото Съветът на Европа се произнесе, че това е недопустима мярка. Ще имаме триалози, на които ще отпадне приетото днес от Комисия решение. И остава единствено каботажът като проблем за България“, каза още Иванов и обясни, че ще продължи да се търси решение и за това.  \r\nМинистър Росен Желязков подчерта от своя страна, че е получил уверение от представители на ЕК, че дори и ако в ЕП връщането на камионите бъде прието, на триалозите Комисията няма да го подкрепи – т.е. то ще отпадне.  Желязков уточни, че следващата седмица координаторите в европейската транспортна комисия ще решат дали пакетът „Мобилност“ да продължи към пленарна зала, като обясни, че ако до края на месеца пакетът „Мобилност“ не бъде внесен в пленарна зала, ще бъде разглеждан от следващия парламент. \r\nМеждувременно държавният глава Румен Радев изпрати писмо до председателя на Европейския парламент Антонио Таяни по повод проблемите с  пакет „Мобилност 1\". В него държавният глава заявява, че предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността. Според президента формираният общ подход по текстовете в пакета „Мобилност 1\" и включените мерки дискриминират българския транспортен бранш. „България ще претърпи сериозни загуби и икономическото ѝ изоставане от останалите страни-членки ще се задълбочи. Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост“, пише още Румен Радев. В писмото си българският държавен глава заявява, че застава зад исканията на българските автомобилните превозвачи и изразява своята убеденост, че пакетът „Мобилност 1\" ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "2/3 от пакета „Мобилност 1“ не бяха приети от Комисията по транспорт в ЕП (ОБЗОР)"}
{"url": "http://www.focus-news.net/news/2019/01/10/2610775/kanal-5-nikola-gruevski-se-obarna-kam-makedonskite-deputati-vav-feysbuk-tova-ne-e-nosht-za-spane-a-za-razmisal.html", "text": "Бившият министър-председател на Македония Никола Груевски, който потърси убежище в Унгария след бягството от страната, публикува съобщение в социалната мрежа „Фейсбук“, с което се обърна към депутатите от мнозинството в парламента в Скопие с призив да размислят как ще гласуват на заседанието за конституционните промени,  предава скопската телевизия  „Канал 5“ . \r\n„Изтичат последните часове до промяната на Конституцията заради Преспанския договор и до промяната на името, идентичността, историята“, пише Груевски. \r\n„На всички стана ясно, че без национално предателство в миналото не е било възможно споразумението с Гърция и че всичко, което се е случило през последните четири години, е в полза на това споразумение От скалъпени материали се създава негативен образ на ВМРО-ДПМНЕ с невиждана до този момент пропаганда. \r\nМнозинството от хората не се съгласиха с това споразумение, което се вижда от резултата от референдума. Но марионетното правителство е решено да върви срещу неговата воля, на всяка цена и да вкара всеки в затвора, да експулсира или ликвидира този, който му препречи пътя. Хората излизат и протестират, но сега решението е в ръцете на депутатите. В тези на От 79, 80 или 81 от тях.  \r\nЗа депутатите в мнозинството това не е нощ за спане. Тази нощ е последната възможност за размисъл и за обмисляне за националния пред партийния и/или личния интерес. Знам, че не ви е лесно.... поне аз знам“, гласи съобщението на Груевски. Тереза Герова", "date": "2019.01.10", "title": "\"Канал 5\": Никола Груевски се обърна към македонските депутати във „Фейсбук“: Това не е нощ за спане, а за размисъл!"}
{"url": "http://www.focus-news.net/news/2019/01/10/2610804/plovdiv-7-avtobusni-linii-s-delnichno-razpisanie-i-rabotno-vreme-do-polunosht-sa-osigureni-za-otkrivaneto-na-plovdiv-evropeyska-stolitsa-na-kulturata-2019.html", "text": "Във връзка с откриването на инициативата „Пловдив – Европейска столица на културата 2019“ на 12 януари по 7 линии от основния вътрешноградски транспорт на територията на Пловдив се пускат извънредни рейсове. Това съобщиха за  Радио „Фокус“ – Пловдив  от ОП „Организация и контрол на транспорта“. С делнично разписание, съгласно утвърдената общинска транспортна схема, ще се движат автобусите по линии №1, 4, 6, 9, 10, 12 и 21.00 До 24.00 часа се удължава и крайният им час на изключване.", "date": "2019.01.10", "title": "Пловдив: 7 автобусни линии с делнично разписание и работно време до полунощ са осигурени за откриването на „Пловдив – Европейска столица на културата 2019“"}
{"url": "http://www.focus-news.net/news/2019/01/10/2610778/sdsm-poyavi-se-antizapadniyat-agent-gruevski-i-izdade-zapovedite-na-svoite-pionki.html", "text": "„Появи се антизападният агент Никола Груевски и написа заповеди на своите пионки – (Християн Мицковски) и (Янко) Бачев“. Така от управляващия в Скопие СДСМ отговориха на съобщението, с което бившият министър-председател Никола Груевски се обърна към депутататите в македонския парламент с призив да размислят и да не гласуват за конституционните промени, предава скопската телевизия  „ТВ21“ .  \r\n„Страхливецът Никола Груевски, шефът на Мицковски, Бачев и Иванов, пише заповеди в социалните мрежи, в отчаяни опити да нанесе някаква вреда на напредъка на страната, на сближаването на ЕС и НАТО.  \r\nНе останаха хора, които да слушат антимакедонските команди на Груевски. \r\nКомандирът на насилието и сценарият на 27 април се самозалъгва, той отдавна е затворена страница за гражданите, част от черното, тъмно минало, който го очаква сблъсък с правосъдието. \r\nНе е имало по-голямо зло, което да се е случвало с Македония и всички нейни граждани, от Никола Груевски и неговото престъпно, режимно управление. Гражданите знаят това много добре. \r\nМакедония е много по-силна, отколкото предполагат антизападните Груевски, Мицковски и Бачев. Македония ще бъде член на ЕС и НАТО. Македония върви напред и няма да се върне! \r\nОсъденият престъпник Никола Груевски няма да избегне правосъдието. Ще изтърпи наказанието, за което е осъден, и за всичкото зло, което е сторил на Македония“, се казва в изявлението на СДСМ. Тереза Герова", "date": "2019.01.10", "title": "СДСМ: Появи се антизападният агент Груевски и издаде заповедите на своите пионки"}
{"url": "http://www.focus-news.net/news/2019/01/10/2610802/sofiya-rayonniyat-sad-ostavi-v-aresta-zadarzhanite-za-krazhbata-na-kartinite-na-vladimir-dimitrov-maystora.html", "text": "Обвиняемите за кражбата на 15 картини, сред тях творби на Владимир Димитров - Майстора и Димитър Киров, остават в ареста, предаде  БНТ . Малко преди началото на съдебното заседание, единият от тях заяви пред журналистите, че е откраднал картините по поръчка. \r\nВиктор Христов и Антон Антонов, обвинени за кражбата на картини на Владимир Димитров, заявиха, че не знаят кой е Майстора, нито, че произведенията му са толкова скъпи. И двамата обвиняеми имат постоянна работа. Въпреки това в криминалните им досиета са записани десетки престъпления. Не отрекоха и последното, но в своя защита използваха факта, че картините не са намерени при тях. \r\nВиктор Христов се предал доброволно веднага щом получил призовка, а Антон Антонов решил да съдейства, защото някой друг печели на негов гръб. Но и той щял да спечели. Призна, че щели да получат 5000 лв. за обира. \r\nВ съдебната зала не бяха не бяха съобщени никакви подробности, свързани със самата кражба на творбите. \r\nПрокурорът по делото Ралица Първанова заяви, че тепърва ще се разяснява кой каква роля е имал в престъплението и какво се е случило. \r\nСъдът не допусна журналистите в залата, за да чуят мотивите, с които обвиняемите остават в ареста.", "date": "2019.01.10", "title": "София: Районният съд  остави в ареста задържаните за кражбата на картините на Владимир Димитров-Майстора"}
{"url": "http://www.focus-news.net/news/2019/01/10/2610767/kanal-5-makedoniya-vtori-den-na-protesti-pred-makedonskiya-parlament-liderat-na-vmro-dpmne-obeshta-da-napravi-vsichko-koeto-mozhe-sreshtu-prespanskiya-dogovor.html", "text": "За втори пореден ден пред сградата на парламента в Скопие се провежда протест срещу промените в Конституцията, произтичащи от договора с Гърция за новото име на югозападната ни съседка, предава скопската телевизия  „Канал 5“ . \r\nПредседателят на опозиционната ВМРО-ДПМНЕ Християн Мицковски отново повтори позицията на партията – „за“ Европейския съюз и НАТО, но „не“ на промените в Основния закон. Ето защо той отново призова депутатите да не гласуват за тях. \r\nЛидерът на ВМРО-ДПМНЕ използва обръщението сипред протестиращите, за да критикува сегашното правителство на премиера Зоран Заев. Последният коментира решението на Мицковски да се присъедини към демонстрантите, като подчерта, че лидерът на опозицията говори едно пред международната общност, а съвсем друго - на гражданите. Той призова Мицковски да бъде отговорен и да не допуска инциденти. Тереза Герова", "date": "2019.01.10", "title": "„Канал 5“ (Македония): Втори ден на протести пред македонския парламент, лидерът на ВМРО-ДПМНЕ обеща да направи „всичко, което може срещу Преспанския договор“"}
{"url": "http://www.focus-news.net/news/2019/01/10/2610807/api-vremenno-e-ogranicheno-dvizhenieto-po-pat-i-1-vratsa-botevgrad-v-uchastaka-na-slyutidol-v-dvete-posoki-poradi-zavartyal-se-tovaren-kamion.html", "text": "Временно е ограничено движението по път I-1 Враца - Ботевград в участъка на с.Лютидол в двете посоки поради завъртял се товарен камион. Това съобщиха от  Агенция „Пътна инфраструктура“ . Водачите изчакват на място.", "date": "2019.01.10", "title": "АПИ: Временно е ограничено движението по път I-1 Враца - Ботевград в участъка на с.Лютидол в двете посоки поради завъртял се товарен камион"}
{"url": "http://www.focus-news.net/news/2019/01/10/2610806/pazardzhik-punkt-za-retsiklirane-na-plastmasovi-shisheta-aluminievi-kencheta-i-hartieni-otpadatsi-shte-bade-pozitsioniran-mezhdu-mladezhkiya-dom-i-obshtinata.html", "text": "Пункт за рециклиране на пластмасови шишета, алуминиеви кенчета и хартиени отпадъци ще бъде позициониран точно до наскоро инсталирания пункт за капачки под формата на “сърце”, между Младежкия дом и Община Пазарджик, съобщиха от  общинска администрация . В  събота, 12 януари, от 10.00 до 12.00 часа всички, които имат събрани продукти за рециклиране могат да отидат на място, за да ги предадат. Кампанията планира такива пунктове за събиране и рециклиране и на други материали да бъдат организирани всяка втора събота на всеки месец, а събраните средства от тях ще бъдат дарявани на микропедиатричното отделение на МБАЛ – Пазарджик.", "date": "2019.01.10", "title": "Пазарджик: Пункт за рециклиране на пластмасови шишета, алуминиеви кенчета и хартиени отпадъци ще бъде позициониран между Младежкия дом и Общината"}
{"url": "http://www.focus-news.net/news/2019/01/10/2610797/angela-merkel-prespanskoto-sporazumenie-e-ot-polza-ne-samo-za-gartsiya-i-makedoniya-no-i-za-tsyala-evropa.html", "text": "Канцлерът на ФРГ Ангела Меркел демонстрира подкрепа към гръцкия си колега Алексис Ципрас, като приветства постигнатия през юни миналата година договор за новото име на Македония, съобщава електронното издание на водещия атински ежедневник  Kathimerini . \r\n„Споразумението за името със Северна Македония създава яснота и позволява на Северна Македония да се присъедини към ЕС и НАТО. Това ще е от полза не само за Гърция и Северна Македония, но и за цяла Европа\", увери лидерът на Берлин.  \r\nМеркел отхвърли спекулациите за евентуален компромис, който да гарантира гръцката подкрепа за споразумението в замяна на одобрението на кредиторите за отмяна на планирания кръг от съкращения на пенсиите. „Няма връзка между споразумението за името и икономическите мерки\", категорична бе Меркел. \r\nНа свой ред Ципрас заяви, че Преспанското споразумение може да бъде „модел\" за решаване на други проблеми в региона. Той описа Гърция като „стълб на стабилността в региона” и отбеляза, че „от част от проблема се превърна в част от решението“.  Тереза Герова", "date": "2019.01.10", "title": "Ангела Меркел: Преспанското споразумение е от полза не само за Гърция и Македония, но и за цяла Европа"}
{"url": "http://www.focus-news.net/news/2019/01/10/2610800/faz-nyakolko-dushi-sa-postradali-sled-padaneto-na-lavina-v-restorant-iztochna-shveytsariya.html", "text": "Няколко души са пострадали, след като лавина е ударила ресторант в хотел в Източна Швейцария, съобщава германският вестник  Die Frankfurter Allgemeine Zeitung . \r\nИнцидентът се е случил в кантона Апенцел Аусероден. Лавината е ударила малко населено място и е повлякла няколко превозни средства, преди снежната маса да се стовари в ресторанта на хотела. Все още властите не са в състояние да конкретизират броя на пострадалите, както и да уточнят дали има жертви.  \r\nДруги подробности не се привеждат към момента.  Тереза Герова", "date": "2019.01.10", "title": "FAZ: Няколко души са пострадали след падането на лавина в ресторант Източна Швейцария"}
{"url": "http://www.focus-news.net/news/2019/01/10/2610810/afp-bivshiyat-advokat-na-tramp-shte-dade-pokazaniya-v-kongresa-prez-fevruari.html", "text": "Бившият адвокат на Доналд Тръмп Майкъл Коен ще даде показания в Конгреса следващия месец, заявиха депутати, което представлява потенциална нова заплаха за президента, тъй като разследването за тайно руско споразумение все повече заплашва Белия дом, предава  AFP . \r\nКомисията за надзор заяви, че Коен ще даде показания на открито заседание на 7 февруари. \r\n„Благодаря на Майкъл Коен за това, че се съгласи доброволно да даде показания пред Комисията за надзор“, заяви в изявление председателят на комисията Илайджа Къмингс. Превод и редакция : Калоян Пенков", "date": "2019.01.10", "title": "AFP: Бившият адвокат на Тръмп ще даде показания в Конгреса през февруари"}
{"url": "http://www.focus-news.net/news/2019/01/10/2610808/reuters-mnuchin-zashtitava-reshenieto-na-sasht-da-otmeni-sanktsiite-sreshtu-ruskite-firmi.html", "text": "Министърът на финансите на САЩ Стивън Мнучин подчерта, че администрацията на Тръмп ще държи под строг контрол руските компании, свързани с руския олигарх Олег Дерипаска, въпреки решението от миналия месец да облекчи ограниченията върху фирмите, предава агенция  Reuters . \r\n„Министерството на финансите ще следи за това En+ и Rusal да изпълнят тези ангажименти. Ако тези компании не успеят да се съобразят с условията, те ще се сблъскат с много реални и бързи последици, включително повторно налагане на санкции“, каза Мнучин в изявление, публикувано преди закрития брифинг. \r\nВ едно от първите си действия, откакто партията пое контрола над американската Камара на представителите миналата седмица, демократите призоваха Мнучин да проведе брифинг за цялата камара относно решението за санкциите. \r\nМинистерството на финансите обяви на 20 декември, че ще премахне наложените през април санкции върху основните бизнес дейности на Дерипаска, включително алуминиевия гигант Rusal, En+ и енергийната компания EuroSibEnergo, смекчавайки най-тежките наказания, наложени след анексирането на Крим от Москва през 2014 г. \r\nЗаконодателите може да се опитат да вземат решение за неодобрение на решенията на министерството на финансите, но приемането му ще изисква одобрението както на Камарата на представителите, където има демократично мнозинство, така и на Сената, където републиканците на Доналд Тръмп притежават мнозинството. Превод и редакция : Калоян Пенков", "date": "2019.01.10", "title": "Reuters: Мнучин защитава решението на САЩ да отмени санкциите срещу руските фирми"}
{"url": "http://www.focus-news.net/news/2019/01/10/2610812/ria-novosti-livan-obvini-izrael-v-agresivni-deystviya.html", "text": "Върховният съвет за сигурност на Ливан обвини Израел в агресивни действия срещу страната и обяви намерението си да подаде жалба до Съвета за сигурност на ООН във връзка с нарушения на Резолюция 1701, съобщава  РИА Новости . \r\nВ комюнике е отбелязано, че Върховният съвет е решил да подаде жалба до Съвета за сигурност на ООН във връзка с нарушенията на Израел и да засили дипломатическите действия на Ливан с държавите в Съвета за сигурност, за да обясни позицията на страната. \r\nСпоред изявлението Ливан ще продължи да води преговори, свързани с териториални спорове, и ще изисква Временните сили на ООН (UNIFIL), действащи в Южен Ливан, да поемат пълната отговорност за прилагането на резолюция 1701 и да наблюдават сигурността на ливанските граници. \r\nСитуацията по южните граници на Ливан ескалира, след като Израел продължи да строи бетонна стена в оспорвана територия. Информиран източник съобщи за \"РИА Новости\", че израелската армия е монтирала бетонни блокове близо до селището Едейси, което е довело до активизирането на ливанската армия, докато мироопазващите сили на ООН не са се намесили, за да стабилизират ситуацията и да избегнат ескалация. Превод и редакция : Калоян Пенков", "date": "2019.01.10", "title": "РИА Новости: Ливан обвини Израел в „агресивни действия“"}
{"url": "http://www.focus-news.net/news/2019/01/10/2610811/tass-abe-zayavi-che-shte-se-stremi-kam-napredak-pri-obsazhdaneto-na-problema-s-yuzhnite-kurili-s-putin.html", "text": "Министър-председателят на Япония Шиндзо Абе ще се стреми към максимален напредък при обсъждането на проблемите с Южните Курили с руския президент Владимир Путин. Това заяви ръководителят на японското правителство в  Лондон на съвместна пресконференция с британския премиер Тереза Мей, съобщава агенция  TACC . \r\n„Аз ще посетя Русия този месец, за да преговарям, но преговорите винаги вървят заедно с партньорите и затова не мога да предвидя резултата от тях. Но аз се надявам да опитам да постигна възможно най-голям напредък в преговорите с президента Путин“. - каза Абе. \r\nШиндзо Абе заяви, че проблемът с Южните Курили не е бил разрешен от много десетилетия. „В продължение на 70 години не е имало никакъв напредък по отношение на проблема с нашите „северни територии“. Преди две години, когато имахме среща в Нагато, Япония и Русия се договориха за нов подход към това как двете страни да изготвят бъдещите профили на четирите северни острова. И на японско-руската среща на върха в Сингапур миналия ноември президентът Путин и аз се съгласихме, че въз основа на съвместната декларация от 1956 г. ще ускорим процеса на подписване на мирен договор“, обясни японският премиер. \r\nОчаква се Абе да посети Русия през втората половина на януари, а на 14 януари в Москва ще пристигне японският външен министър Таро Коно. Превод и редакция : Калоян Пенков", "date": "2019.01.10", "title": "ТАСС: Абе заяви, че ще се стреми към напредък при обсъждането на проблема с Южните Курили с Путин"}
{"url": "http://www.focus-news.net/news/2019/01/10/2610809/kathimerini-merkel-zayavi-che-gartsiya-navliza-v-nova-era-i-reformite-tryabva-da-prodalzhat.html", "text": "Германският канцлер Ангела Меркел поздрави Гърция за навлизането на „нова ера“, но заяви, че трябва да продължи с реформите, съобщава  Kathimerini . \r\n„Особено съм щастлива, че ситуацията се е променила толкова много, безработицата е спаднала, Гърция успя да завърши периода на спасителните програми“, каза Меркел след срещата си с премиера Алексис Ципрас в Атина, при първото си посещение в Атина от пет години. \r\n„Разбира се, това не е краят, но началото на нова ситуация“, каза Меркел, говорейки чрез преводач. Превод и редакция : Калоян Пенков", "date": "2019.01.10", "title": "Kathimerini: Меркел заяви, че Гърция навлиза в нова ера и реформите трябва да продължат"}
{"url": "http://www.focus-news.net/news/2019/01/10/2610805/naprezhenie-v-biznesa-zaradi-zakona-za-gorivata-obzor.html", "text": "Създава се напрежение в бизнеса заради закона за горивата. Това коментира министърът на икономиката Емил Караниколов, ден след като правителството предложи с 6 месеца да бъде отложен срокът за влизане в сила на Закона за горивата. По думите му от Министерството са анализирали, че този закон с недорешени текстове наистина ще създаде напрежение. „Подготвихме наредба и два пъти беше качена на обществено обсъждане и заваляха изключително много забележки по закона, коментари по текстове, искания. Тогава ние разбрахме, че има сериозен проблем в някои текстове“, уточни той. Караниколов обясни още, че е имали три варианта: първият - да се отмени закона; вторият - да остане закона да влезе в сила и след това да започнем да го изменяме; и третият вариант, който избрахме е да отменим влизането му в сила, да съберем заинтересованите страни и да получим баланса, за който всички казват, че не е постигнат в момента със закона.„Всички заинтересовани страни, независимо такива, които казват, че искат да се отложи или не искат да се отложи, казват, че 10 години са чакали този закон и той трябва да го има. Това е секторен закон, който трябва да съществува. Никой не казва - махнете закона, не трябва да има закон“, добави министърът. Караниколов заяви, че Министерството на икономиката ще изпрати покани до всички заинтересовани, с които още в началото на следващата седмица да започне работа по текстовете. „Считам, че ако всички работим в диалог и в добро отношение, съвсем скоро ще имаме решение на всички проблеми“,коментира министърът. \r\nВ четвъртък Българската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. Българската петролна и газова асоциация обяви, че напуска КРИБ заради решението на Министерския съвет да внесе в Народното събрание законопроект за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Членовете на асоциацията изразиха своето разочарование от действията на Конфедерацията на работодателите и индустриалците в България, която в писмо до министъра на икономиката Емил Караниколов писмо е поискала отлагане на влизането в сила на закона и е направила предложения за промени в текстовете му, без това да е съгласувано с БПГА. Според БПГА отлагането на закона е „опит да се протака влизането в сила на закон, вече приет от българския парламент“, коетос поред тях това на практика означава продължаване на живота на сивата икономика в сектора за България. Българската петролна и газова асоциация настоява за среща с министър-председателя по темата, за да представи своята позиция. Агенция „Фокус“ припомня:   На 9 януари т.г. Министерски съвет предложи на Народното събрание да отложи срокa за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от 28 януари, както би трябвало да се случи. Няколко дни по-рано срещу закона се обявиха от Националното сдружение на търговци и превозвачи на горива (НСТПГ). Според тях той ще доведе до фалита на дребните фирми с бранша и така на пазара ще се получи монопол на няколко големи компании. От НСТПГ обявиха, че подготвят незабавни и безкрайни протестни действия по примера на „жълтите жилетки“ в Париж. Основното искане е връщане на закона в пленарна зала и преразглеждане така, че той да стане в интерес на потребителите и икономиката. \r\nНа 8 януари омбудсманът Мая Манолова внесе жалба в Конституционния съд срещу промените в Закона за горивата. Тя заяви, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма. Според Манолова промените ще доведат до увеличение на цената на горивата, както и че ще се затрудни достъпът на българските граждани в малките и отдалечени населени места, тъй като големите вериги нямат икономически интерес да правят там свои обекти. \r\nЗаконът за административното регулиране на икономически дейности, свързани с нефт и продукти от нефтен произход, беше приет от парламента през лятото на 2018 г. и трябва да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв.", "date": "2019.01.10", "title": "Напрежение в бизнеса заради закона за горивата (ОБЗОР)"}
